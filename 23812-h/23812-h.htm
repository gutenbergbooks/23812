<!DOCTYPE HTML PUBLIC "-//W3C//DTD HTML 4.01//EN" "http://www.w3.org/TR/html4/strict.dtd">
<html>
<head>
<meta http-equiv="content-type" content="text/html; charset=UTF-8">
<title>Geschiedenis der Nederlandsche Letterkunde (Deel 1)</title>
<style type="text/css">
<!--
  body {
    margin: 5em;
    padding: 0;
  }

  p {
    text-indent: 2em;
  }

  p.quote {
    text-indent: 0em; margin-left: 4em; margin-right: 4em;
    white-space: pre;
  }

  p.footnote {
    font-size: smaller;
  }

  p.footnotequote {
    font-size: smaller;
    text-indent: 0em; margin-left: 4em; margin-right: 4em;
    white-space: pre;
  }

  p.intro {
    font-size: smaller;
  }

  td {
    text-indent: 0em; margin-left: 4em; margin-right: 4em;
    white-space: pre;
  }

  h3, h2, h1 {
    padding-top: 50px;
    text-indent: 75px;
  }

  .centered {
    padding-top: 50px;
    text-indent: 0px;
    text-align: center;
  }

  a:hover {
    color: #3366cc;
    text-decoration: none;
  }

  a {
    color: #3366cc;
    text-decoration: none;
  }

  hr {
    width: 20%;
  }
-->
</style>
</head>
<body>

<p><a name="i"></a>

<h1 class="centered">GESCHIEDENIS DER
NEDERLANDSCHE LETTERKUNDE</h1>

<p class="centered">DOOR

<h3 class="centered">G. KALFF,</h3>

<p class="centered">HOOGLEERAAR AAN DE RIJKS-UNIVERSITEIT TE LEIDEN.

<h3 class="centered">EERSTE DEEL.</h3>

<p class="centered">TE GRONINGEN BIJ J. B. WOLTERS, 1906.<a name="ii"></a>

<p class="centered">STOOMDRUKKERIJ VAN J. B. WOLTERS.<a name="iii"></a>

<hr>

<h2>VOORREDE.</h2>

<p>
<i>Van 1868&ndash;1872 ontving ons volk van </i>JONCKBLOET'S<i> hand
de eerste volledige wetenschappelijke geschiedenis onzer letterkunde.</i></p>

<p><i>Tot op den huidigen dag is die eerste de eenige gebleven.
Met die twee feiten voor oogen zal menigeen erkennen, dat de
rustelooze voortgang der wetenschap en de ontwikkeling onzer
denkbeelden over literatuur en geschiedschrijving der literatuur
een nieuwe geschiedenis onzer letterkunde wenschelijk, ja noodig,
maken.</i>

<p><i>Het is waar</i>, JONCKBLOET <i>heeft zijn, in vele opzichten voortreffelijk,
werk in latere uitgaven aangevuld en gewijzigd; doch
het wezen van zijn boek is daardoor niet veranderd.</i>

<p><i>Ongeveer twintig jaar na</i> JONCKBLOET <i>ondernam</i> Dr. J. TE
WINKEL <i>een nieuwe geschiedenis onzer letterkunde, eveneens
op eigen wetenschappelijk onderzoek berustend. Een dergelijk
boek mocht toen reeds om meer dan een reden noodig genoemd
worden, zooals door den schrijver in zijne Voorrede is uiteengezet.
Doch</i> Dr. TE WINKEL <i>liet zijn verdienstelijk werk na het
eerste deel steken. Zoo bleef een nieuwe volledige geschiedenis
onzer letterkunde een desideratum</i>[1].

<p class="footnote">[Voetnoot 1: De geïllustreerde <i>Geschiedenis der Nederlandsche Letterkunde</i>
van Prof. J. TEN BRINK, bestemd in de eerste plaats voor het groote
publiek en dus van anderen aard dan de beide bovengenoemde
werken, kan hier buiten beschouwing blijven.]

<p><i>De firma</i> J.B. WOLTERS <i>te Groningen, die indertijd</i> JONCKBLOET'S
&#8222;Geschiedenis der Nederlandsche Letterkunde" <i>had
uitgegeven, verzocht mij een nieuw dergelijk werk samen te stellen
en ik heb die taak op mij genomen, in de overtuiging dat hier
werk viel te doen nuttig voor anderen en voor mijzelf.</i>

<p><i>Voor anderen&mdash;want ook in de 18 jaren, verloopen sedert<a name="iv"></a>
de verschijning van</i> Dr. TE WINKEL'S <i>boek, zijn weer tal van
nieuwe werken en teksten gevonden; is onze feitenkennis door
voortgezet onderzoek gewijzigd en vermeerderd; hebben buitenlandsche
geleerden werken geschreven die ons in staat stellen,
dieper door te dringen in het wezen en de ontwikkeling onzer
literatuur. Dat alleen reeds maakt een nieuwe poging tot verwerking
en samenvatting der bestaande stof wenschelijk. Doch
er is meer. Een der redenen waarom</i> Dr. TE WINKEL <i>het
wenschelijk achtte, naast</i> JONCKBLOET'S <i>werk het zijne te plaatsen,
was gelegen in een &#8222;afwijkende aesthetische beschouwing der
letterkundige voortbrengselen." Ook die reden bewoog mij tot
het samenstellen van mijn werk. De opvatting en beschouwing
mijner voorgangers eerbiedigend, acht ik het wenschelijk eene
geschiedenis onzer letterkunde samen te stellen, uitgaand van
een andere opvatting van leven en literatuur, van den samenhang
tusschen die beide, en van de taak der literatuur-geschiedschrijving.</i>

<p><i>Voor mijzelven acht ik de samenstelling van dit werk een
goede aanleiding tot verwerking en samenvatting van hetgeen
een bijna 25-jarige studie onzer letterkunde mij te gevoelen en
te denken heeft gegeven.</i>

<p><i>Mijne opvatting van literatuur en literatuur-geschiedschrijving
hier uiteen te zetten, schijnt mij overbodig; men zal die uit
mijn werk voldoende kunnen opmaken.</i>

<p><i>Hier zou ik dus kunnen eindigen, ware het niet dat ik eerst
een droevigen plicht had te vervullen.</i>

<p><i>De man die den stoot gaf tot het ontstaan van dit boek, de
uitgever</i> E.B. TER HORST, <i>is eenige dagen geleden ontvallen
aan de zijnen, aan den boekhandel, aan de wetenschap waarvoor
hij als uitgever in zijn kort leven zooveel heeft gedaan. Het doet
mij hartelijk leed, dat deze rusteloos, te rusteloos, voortvarende
man in de volle kracht zijner werkzaamheid van ons moest
scheiden; dat ik zijne belangstelling en zijn raad bij de voortzetting
van dit werk zal missen. Mij blijft slechts de herinnering
aan zijn onbekrompen trant van zaken doen en onze korte doch
aangename samenwerking</i>.

<p>LEIDEN, 20 October 1905.
G.K.<a name="v"></a>

<hr>

<h2>INHOUD.</h2>

<p class="quote">
VOORSPEL I
VOORSPEL II

BOEK I.
STANDENPOËZIE

Inleiding
1. Ridderpoëzie
2. Geestelijke Poëzie (Hadewych)
3. Poëzie der Gemeenten (Reinaert)
Vroegste Lyriek
Jacob van Maerlant
Dichters, Voordragers, Publiek
Tusschenspel. Ontkieming van het Nationaliteitsgevoel

BOEK II.
STANDENPOËZIE. DE STEM DER GEMEENTEN

Inleiding
Ridderpoëzie in verval
Geestelijke epische poëzie en proza (Ruusbroec)
Poëzie der Gemeenten (Vervolg)
  Het Leerdicht&mdash;Reinaert II
  Verhalende en lyrische poëzie
Ontwikkeling van het Literair Leven
Willem van Hildegaersberch
Dirc Potter

Alphabetisch Register
</p>

<hr>

<p><a name="vi"></a>
<a name="1"></a>

<h1>VOORSPEL.</h1>

<p><a name="2"></a>
<a name="3"></a>

<h2>VOORSPEL.</h2>

<h2>I.</h2>

<p class="intro">Land en Volk. Romeinen. Franken. Bernlef. Heidendom en Christendom.
Oudnederlandsche Letterkunde. De akker der volkspoëzie ligt
braak. Latijnsche poëzie en prozawerken.

<p>Het onderzoekend oog dat zich richt op het verst verleden
van ons volk, stuit allerwegen op een ring van duisternis.
Slechts langzaam en tragelijk wijken voor het wassend licht
der wetenschap, de dikke nevelen die verbreid liggen over het
ontkiemen van ons volksbestaan.

<p>Wat zien wij in die schemering?

<p>Lage landen aan zee, oostwaarts zachtkens opglooiend, overal
afgebroken door plassen en meren en breede rivieren; eenzame
heiden en uitgestrekte bosschen, afgewisseld door poelen en
moerassen. Over die woeste gronden zwerven Kelten en Germanen,
jagers en visschers, levend van de hand in den tand,
een ruw en zorgvol bestaan rekkend in den strijd met wilde
dieren. Onzekere geruchten omtrent een schrikwekkenden grooten
vloed zijn blijven hangen in het geheugen ook van ons volk.
Nog staan, indrukwekkend en geheimzinnig, op de Drentsche
heidevelden de hunnebedden, heugenissen dier vroegste schemertijden.

<p>Maar niet onduidelijk noch onzeker van klank zijn de
schetterende trompetten die de nadering verkonden van Romeinsche
soldaten en als sterren door de nevelen schitterend<a name="4"></a>
zien wij de zilveren adelaren zich wiegen boven de helmen
dier legioenen die de wereld hadden veroverd.

<p>In het gevolg der Romeinen kwam de beschaving. Van hen
leerden onze voorouders het aanleggen van wegen en dijken,
het bouwen van bruggen en huizen; in landontginning, landbouw,
handel en nijverheid waren de Romeinen onze voorgangers
en leermeesters. Met de zee, &#8222;de wilde zee" zooals
men haar te onzent nog lang placht te noemen, wordt een
strijd aangebonden ter verdediging van het land; weldra gaan
de Friezen haar bevaren om handel te drijven.

<p>Langzaam neigt der Romeinen heerschappij ten val. Hun
wereldrijk verzwakt; als het bloed naar het hart trekken de
legioenen zich uit de verre streken terug, de greep van Rome's
ijzeren vuist verslapt. Wanneer eindelijk het Romeinsche rijk
bezweken is onder de slagen der Germanen, komen de Franken
hier als heerschend volk de plaats der Romeinen innemen.
Zelf een Germaansch volk, maar dat langzamerhand samensmolt
met de Gallo-Romeinsche bevolking van het door hen veroverd
land en meer en meer onder den invloed geraakte van de
beschaving en het Christendom der overwonnelingen, dringen
zij aldoor noordwaarts op. Een botsing met de, benoorden den
Rijn wonende, Friezen en Saksen kon niet uitblijven; eene
botsing van stammen tegen stammen, botsing ook van ruwheid
en beschaving, van Heidendom en Christendom. Lang blijven
de Friezen onder hunne koningen RADBOUD en POPPO zich
verdedigen tegen de Franken onder hunne PEPIJNS en KAREL
MARTEL, maar ten slotte moeten zij den strijd opgeven; het
Friesche rijk dat zich langs de zeekust eens tot het Zwin had
uitgestrekt, wordt in de 8<sup>ste</sup> eeuw bij het Frankisch rijk ingelijfd.
KAREL DE GROOTE bevestigt dien stand van zaken; onder zijne
roemvolle regeering beginnen de bewoners dezer landen de zegeningen
van orde en vrede eenigermate te leeren kennen en genieten.<a name="5"></a>

<p>Niet verwonderlijk dus, dat wij ook nu eerst onder deze
volken eenig spoor vinden van letterkundig leven. Aan het
Friesche volk komt de eer toe, het eerst zijne stem te hebben
opgeheven in het veelstemmig koor van Nederlands poëzie;
aan de poort onzer literatuur staat&mdash;Frysk bloed, tsjoch op!&mdash;een
vrije Fries, de blinde zanger BERNLEF.

<p>Het weinige dat wij van BERNLEF weten, is ons verhaald
door ALTFRIDUS, bisschop van Munster, in zijne levensbeschrijving
van den apostel LIUDGER, een edelen Fries die in
Friesland het werk van BONIFACIUS heeft voortgezet<a href="#1.1">[1]</a>.

<p>In dat levensverhaal vinden wij gewag gemaakt van &#8222;den
blinden zanger BERNLEF, dien zijne buren liefhadden om zijne
minzaamheid en omdat hij de daden van het voorgeslacht en
de oorlogen der koningen wel in zijne harpzangen wist te verhalen."
Voorts wordt ons nog medegedeeld, dat BERNLEF met
zijne vrouw te Holwerd bij Dokkum woonde en dat hij drie
jaar lang met volslagen blindheid bezocht was.

<p>Misschien hebben wij hier een dier zangers van beroep voor
ons, gelijk zij bij de Gernamen voorkwamen, een der dragers
van de oude inheemsche volkspoëzie<a href="#1.2">[2]</a>. Al kennen wij BERNLEF'S
liederen helaas! niet, wij wagen niet veel met de onderstelling
dat zij hetzelfde karakter zullen hebben gedragen als die
&#8222;alleroudste liederen over de daden en oorlogen der vroegere
koningen" welke KAREL DE GROOTE deed verzamelen en opteekenen<a href="#1.3">[3]</a>.
Was BERNLEF de dichter der liederen die hij placht
te zingen? Daarnaar kunnen wij zelfs niet gissen. Liever dan
eene poging daartoe aan te wenden, wijzen wij op een andere
mededeeling aangaande dezen Frieschen zanger in hetzelfde
<i>Leven van Liudger</i>: &#8222;Overal waar deze BERNLEF den man Gods
(LIUDGER) vond, leerde hij psalmen van hem en hij bleef in
de &#8222;verlichting" die hij door dezen deelachtig was geworden
totdat hij, oud en der dagen zat, in vrede stierf."<a name="6"></a>

<p>De literatuur is ook hier spiegel, van het leven. In die
Oudgermaansche volkszangen, wijkend voor de Christelijke
kerkliederen, zien wij de worsteling van Heidendom en Christendom
die nu onze aandacht vraagt.

<p>Die worsteling was niet meer zoo zwaar als zij voorheen was
geweest, maar zij was toch nog verre van geëindigd. De oudste
verkondigers van het Christendom hier te lande: SINT SERVAES,
SINT AMAND, SINT ELOY, en hunne meerendeels Angelsaksische
opvolgers WILLEBRORD, LEBUÏNUS, BONIFACIUS en zoovele
anderen hadden de bewoners dezer landen gevonden als belijders
van een geloof dat men een natuurdienst mag noemen.
Wodan was vooral een windgod, Wodan's heir de wilde jacht
der stormende wolken; Donar was een onweersgod, Moeder
Aarde werd vereerd als eene godheid, sporen van boomvereering
zijn ook hier aan te wijzen evenals van het geloof aan
elven en nikkers, geesten die verblijf hielden in lucht en aarde,
bosch en water. Tegen dat geloof komt het Christendom zich
kanten: tegen den ontzagwekkenden Wodan op zijn achtvoetig
ros de luchten doorzwevend&mdash;God de Vader; tegen den
wilden Donar met zijn pletterenden hamer&mdash;de bleeke man
der smarte met de doornenkroon; tegen de bloedwraak&mdash;het
&#8222;hebt uwe vijanden lief"; tegen de heerschappij van zinnelijkheid
en hartstocht&mdash;de eisch van zelfbeheersching, zelfverloochening,
kastijding van het booze vleesch. Overal, in
Vlaanderen en Brabant als in Holland en Friesland, doet zich
de stem van het nieuwe geloof hooren. De vrome mannen,
die hier het Evangelie brengen, worden vaak grimmig ontvangen,
hun leven in gevaar gebracht, BONIFACIUS door de Friezen
vermoord&mdash;zij versagen niet. Gestadig gaan zij voort met
prediken, bekeeren, doopen, met het bouwen van kerkjes, het
stichten van kloosters. RADBOUD, &#8222;de vijand Gods", zooals<a name="7"></a>
MELIS STOKE hem noemt, moge komen met zijne heidensche
Friezen en het pas gestichte vernielen en verbranden&mdash;geen
nood! een nieuwe kerk, een nieuw klooster verrijst.

<p>Het Christendom wint gaandeweg veld; het heidendom trekt
zich terug, overwonnen niet gedood. Lang blijft het voortbestaan
als ondergrond van het nieuwe geloof, lang nog blijft het leven
en zich openbaren in tal van gewoonten en gebruiken, hoezeer
ook bedreigd door den banvloek des priesters. Lustig bleven
op Sint-Jan de vuren branden aan welker vlammen de heidenen
van ouds eene reinigende kracht toeschreven; bezwerings- en
tooverformulieren werden nog steeds toegepast, de wichelarij
met paarden en vogels hield stand; de hazelaarstak deed nog
lang zijne diensten bij het zoeken naar verborgen schatten. De
lijkmaaltijden bleven in zwang; men hechtte er gewicht aan,
welk dier men des morgens het eerst tegenkwam, aan welken
kant eene kraai u voorbijvloog. Menige heidensche godheid,
menig voorvaderlijk heiligdom werd gekerstend, maar lang niet
overal bleek het doopsel krachtig genoeg om het oude geloof
te verjagen. Zoo was het klooster Blandinium te Gent blijkbaar
gesticht op de plaats waar vroeger een Oudgermaansch heiligdom
had gestaan. Immers, wij lezen in het <i>Leven van Sint Amand</i>:

<p class="quote">Het was omme den torre Blandijn,
Daer die afgod der Sarrasijn
In stont, die Marcurius hiet.
</p>

<p>al worden de heidensche bewoners dezer landen hier, gelijk
zoo menigmaal elders, Sarracenen genoemd, al schuilt onder
den naam Mercurius Donar of een andere Germaansche god.
Nog in het midden der 14<sup>de</sup> eeuw toonde men den geloovigen
de zeven boomen &#8222;waar SINT AMAND eerst zijn ruste nam" <a href="#1.4">[4]</a>.
Doch er bestaat wel reden om te vermoeden, dat dit zevental
Sint Amands-boomen oorspronkelijk een zevental Wodans-eiken<a name="8"></a>
zal geweest zijn, zooals de overlevering er ook te Wolfhezen
toont. En menig halfbekeerde Vlaming, wiens weg hem in het
schemeruur langs die boomen voerde, zal er een eerbiedig
schuwen blik op hebben geworpen, denkend aan de oude goden.

<p>Ondertusschen vermenigvuldigden de kloosters zich snel;
reeds vóór de kruistochten is Zuid-Nederland er mede bezaaid<a href="#1.5">[5]</a>
en in het Noorden moeten zij ook al spoedig talrijk zijn
geweest. Gewoonlijk werd zulk een klooster gesticht ergens in de
&#8222;solitudines", de woeste gronden die een groot deel dezer landen
besloegen. Bosschen moesten dan gerooid, moerassen gedempt,
heiden ontgonnen; het werk der beschaving nam een aanvang.
Naast vele wereldlijke heeren maakten vooral de Cisterciënsers
zich verdienstelijk ten opzichte dezer kolonisatie binnenslands.

<p>Zeker, niet al deze geestelijken waren heiligen; de meesten
waren maar menschen, zwakke menschen. Over de ruwheid,
vechtlust en zedeloosheid der geestelijken van de 8<sup>ste</sup> eeuw
wordt luide geklaagd.<a href="#1.6">[6]</a> De kerkelijke tucht verslapte zóózeer,
dat in de 10<sup>de</sup> eeuw de regel van SINT BENEDICTUS bijna
geheel vergeten was, dat menig abt zich van de wereldlijke
machthebbers slechts door de tonsuur onderscheidde.<a href="#1.7">[7]</a>

<p>Doch het zou onbillijk zijn, wegens zulke feiten den goeden
invloed, door het Christendom en een deel der geestelijkheid
geoefend, voorbij te zien. En zeker zou menig literair werk
van dezen tijd niet geschreven zijn, indien zijn maker niet in
een klooster die veiligheid, rust en kalmte van geest had
gevonden, zonder welke de meeste letterkundige werken niet
kunnen ontstaan. Dat geldt in hooge mate van de eeuwen
waarop wij hier inzonderheid het oog hebben, de 9<sup>de</sup>-12<sup>de</sup> eeuw,
die ons deze landen toonen in een toestand van verwarring en
verwildering. Telkens zeilen de Noorsche zeeroovers onze
rivieren op, allerwege schrik verbreidend; zij moorden, plunderen,
sleepen den buit naar een versterkt kamp, worden soms<a name="9"></a>
verjaagd, doch slechts om een volgenden keer met fellen wrok
terug te komen. Doch ook in streken waar zij niet kwamen,
vernemen wij weinig anders dan veeten, oorlog, roof,
moord, verwoesting. Tal van kleine graven, behalve den graaf
van Friesland (die zich later graaf van Holland zal noemen),
trachtten zich onafhankelijk te maken. Het groote rijk van
Neder-Lotharingen, dat een korten tijd al deze landen behalve
Vlaanderen omvatte, kon geen afzonderlijke staat blijven maar
loste zich op in een aantal kleine feodale staatjes<a href="#1.8">[8]</a>.

<p>Te midden van al die verwoesting en verdeeldheid bleef de
Christelijke Kerk overeind, niet ongedeerd, maar ongeschokt
in hare eenheid. Ook op de literatuur dezer eeuwen heeft zij
haar stempel gedrukt. Want terwijl er nauwlijks sprake kan
zijn van de vorming eener literatuur in de volkstaal, kiezen de
letterkundigen dier eeuwen bijna zonder uitzondering de klassieke
kerktaal, waar zij uiting willen geven aan hetgeen hun
geest en gemoed vervult. Voordat wij die in het Latijn geschreven
werken in oogenschouw nemen, moeten wij kennis maken met
hetgeen door sommige geleerden als <i>Oudnederlandsche Letterkunde</i>
is aangeduid<a href="#1.9">[9]</a>.

<p>Evenals de Engelschen vóór hunne middeleeuwsche letterkunde
eene Oudengelsche of Angelsaksische literatuur kunnen
aanwijzen en de Duitschers vóór de Middelhoogduitsche eene
Oudhoogduitsche, zoo moesten ook de Nederlanders, meende
men, eene Oudnederlandsche letterkunde hebben gehad. Vaderlandsliefde
die in het teeken der Romantiek stond, strekte verlangend
de armen uit; de Wetenschap werd omhelsd, zóó
vurig zelfs dat zij in de knel raakte&mdash;uit die vereeniging
werd een &#8222;twijfelkind" geboren, zelfs critische geesten zoo
bekorend, dat een hunner profeteerde als ziener met den blik
achterwaarts gericht, &#8222;dat er eene Oudnederlandsche letterkunde
<i>moet</i> bestaan hebben"<a href="#1.10">[10]</a>.<a name="10"></a>

<p>Er was hier een bezwaar: Oudnederlandsche dichtwerken
waren en zijn afwezig. Doch voorloopig behielp men zich met
gewag te maken van het Hildebrandslied, het Lodewijkslied,
van den Oudsaksischen Hêliand, van OTFRID'S Evangeliën-harmonie
en dergelijke werken. En zeker, wanneer men zegt:
wij Nederlanders zijn een Germaansch volk, <i>dus</i> hebben ook
wij deel aan de Oudgermaansche letterkunde; of: ook hier te
lande hebben Saksen gewoond, <i>dus</i> kunnen wij den Hêliand
tot onze literatuur rekenen, dan kan men van die werken
gewag maken in een geschiedenis onzer nationale literatuur.
Doch dan moet men nog heel wat meer tot de Oudnederlandsche
letterkunde rekenen dan thans geschiedt. Wie bij zijn
verhaal van de ontwikkeling der Nederlandsche literatuur zooveel
mogelijk de grenzen wenscht te eerbiedigen, waarbinnen
deze volken van ouds geleefd of hunne taal gesproken hebben,
die zal dit deel der Oudnederlandsche literatuur afwijzen als
onrechtmatig verkregen goed. Sterker meenen de scheppers dier
literatuur te staan in hunne aanspraken op een aandeel in de
vorming van heldendichten als BEOVULF en GUDRUN. Dat die
dichterlijke werken of deelen daarvan hier te lande bekend zijn
geweest, daarvan hebben wij ook zelfs niet de geringste historische
aanwijzing. Ook later wordt ten minste van BEOVULF en
GUDRUN nooit gerept. &#8222;Het mag daarom met recht bevreemding
wekken", lezen wij bij een der bovenbedoelde geleerden, &#8222;dat
zij hier volkomen in vergetelheid zijn geraakt"<a href="#1.11">[11]</a>.

<p>Uitgaande van die vooropgezette meening, heeft men met
vlijt en scherpzinnigheid alles samengebracht, wat maar eenigszins
dienen kon om te betoogen b.v. dat de Gudrun-sage hier gelocaliseerd
is geweest, of ten minste dat het tooneel der gebeurtenissen
die in de Gudrun-sage verhaald worden, voor een deel in ons
land te zoeken is. De Franken en Friezen worden genoemd
in den BEOVULF; in de GUDRUN is sprake van Friesland, en<a name="11"></a>
allerlei andere plaatsnamen die <i>kunnen</i> doen denken aan deze
landen bij de zee.

<p>Met den jongsten uitgever van GUDRUN geloof ik, dat de
aardrijkskundige en staatkundige namen en aanwijzingen in dat
gedicht zulk een verward mengelmoes te zien geven, dat wij
ons daarvan kwalijk als wetenschappelijk materiaal kunnen bedienen<a href="#1.12">[12]</a>.
Doch laat het waar zijn, dat de gebeurtenissen, in
die heldendichten bezongen, ten deele op onze kusten hebben
plaats gehad, krijgen wij dan daardoor eenig aandeel aan dat
Angelsaksische, aan dat Middelhoogduitsche dichtwerk? &#8222;Ja", zal
men zeggen, &#8222;want dan hebben wij tot het ontstaan van die
gedichten bijgedragen". Mij schijnt die gevolgtrekking uitermate
gewaagd.

<p>Behoort dan een dichterlijk werk, welks tooneel ons verplaatst
naar een of ander land, daardoor reeds tot de literatuur van
dat land? Dan zal men de literatuurgeschiedenis van menig
volk moeten gaan herzien.

<p>Zoolang er geen deugdelijker gronden worden aangevoerd
voor de stelling, dat ook ons volk deel heeft gehad aan de
vorming dier Oudgermaansche heldendichten, acht ik het beter
geene poging te doen ons te tooien met veeren uit de pluimage
van Duitschers en Engelschen.

<p>Een eenigszins verschillend geval hebben wij in de sage van
den Zwaanridder. Dat die sage hier te lande, vooral in Brabant
maar ook elders, overal bekend is geweest, daarvan zijn onderscheidene
bewijzen<a href="#1.13">[13]</a>. Een deel dezer sage, ook dat staat vast,
ten minste voor sommige redactie's, heeft zich gelocaliseerd te
Nijmegen. Wat meer zegt, hier <i>weten</i> wij, dat de sage te onzent
in de middeleeuwen bekend is geweest: MAERLANT immers acht
het de moeite waard, de sage te bestrijden die verhaalde dat
de hertogen van Brabant afstammen van den Zwaanridder.
&#8222;Misdadige leugenaars tijgen GODFRIED VAN BOUILLON aan<a name="12"></a>
dat HELIAS, de Zwaanridder, zijn grootvader van moederszijde
was" zegt hij in zijn <i>Spieghel Historiael</i> en elders in datzelfde
werk over GODFRIED sprekend:

<p class="quote">Noch wijf, no man, als ict vernam,
Ne was noit zwane, daer hi af quam,
Al eist dattem Brabanters beroemen,
Dat si vanden zwane sijn coemen<a href="#1.14">[14]</a>.
</p>

<p>Voorts bestaat er een fragment van een Dietsch gedicht over
den Zwaanridder. Doch geeft het bestaan van dat fragment ons
nu &#8222;alle reden om te doen vermoeden dat er evengoed een
Nederlandsche roman van den Zwaanridder zal bestaan hebben,
als er een Fransche <i>Roman du Chevalier au Cygne</i> in verschillende
redacties, en meer dan ééne bewerking in de Middel-hoogduitsche
letterkunde van bestaat"?<a href="#1.15">[15]</a>

<p>Dat wij eertijds eene volledige bewerking der sage in het
Nederlandsch bezeten hebben, geloof ook ik. Echter&mdash;en
daarop komt het aan, indien men spreekt over sagen als materiaal
voor de poëzie&mdash;voorzoover wij nu zien kunnen, is dit
Nederlandsch gedicht geen zelfstandige bewerking der inheemsche
sage, maar eene navolging van een of ander Fransch
origineel<a href="#1.15">[15]</a>. Ook de sage der Heemskinderen was hier te lande
populair; doch het Middelnederlandsch gedicht, dat hunne
geschiedenis behandelt, is bewerkt naar het Fransch.

<p>Wij zien dus, dat ook hier poëtische stof voor het grijpen
lag; maar geen dichter die er de hand op legde om er een
poëtisch werk in de volkstaal uit te scheppen.

<p>De bovengenoemde voorbeelden zijn niet de eenige van dien
aard. Wat kan sterker indruk hebben gemaakt op het gemoed
en de verbeelding onzer voorouders, dan die telkens herhaalde
rooftochten der Noormannen? Wanneer de gevreesde viking
zich vertoonde aan boord van zijn hooge kromsteven, dan<a name="13"></a>
sidderde ook den stouten Fries het hart in de borst, want hij
wist dat er geen genade was; dat plundering, mishandeling,
moord hem en zijn volk bedreigden, dat ballingschap en
slavernij veelal het lot was van wie gespaard bleven. De gansche
negende eeuw door bestoken de Noormannen de kusten van
Holland en Vlaanderen. Zij zeilen de rivieren op, diep landwaarts
in; zij bouwen versterkte legerplaatsen bij Maastricht en
Leuven, die uitgangspunten worden voor rooftochten in het
omliggend land.<a href="#1.16">[16]</a>.

<p>Welnu, geen enkel gedicht, geen lied, geen rijmpje zelfs in
de volkstaal dier eeuwen is tot ons gekomen. Eerst in een
gedicht van veel lateren tijd, de <i>Legende van het heilige Kruis</i>
(naar het schijnt uit de 14<sup>de</sup> eeuw), vinden wij verwarde herinneringen
aan het verblijf der Denen (Noormannen) in Brabant.

<p>Zweeg men, omdat de smart te groot was? Dikwijls immers
is het waar, wat in later tijden Vader CATS een Latijnsch
dichter nazeide:

<p class="quote">Gewone droefheid klaagt, maar al te diepe zeer
En heeft geen open wond, geen zucht, geen tranen meer.
</p>

<p>Doch de akker der volkspoëzie is braak blijven liggen ook op
plaatsen, waar eene verklaring als de bovenstaande niet van
pas zou zijn.

<p>Wat al gerucht is, in den aanvang der 12<sup>de</sup> eeuw, in den
lande gemaakt, in Zeeland, Utrecht, Keulen, door den dweper
TANCHELM! Een voorlooper van JAN VAN LEIDEN, een volksredenaar
zóó welsprekend, dat hij de geleerde klerken ijverzuchtig
maakte; die door zijn grooten invloed op de vrouwen
ook de mannen voor zich wist te winnen; die in 't openbaar
optrad in kleederen met goud doorweven, omstuwd door lijfwachten
die een banier en een zwaard voor hem uitdroegen;
die de geestelijkheid en de kerkleer durfde aantasten in zijne<a name="14"></a>
prediking en door de Utrechtsche Kanunniken aan den aartsbisschop
van Keulen werd afgeschilderd als de voorlooper van
den Antichrist! Te Keulen gevangen gezet met zijne gezellen:
een priester EVERWACHER en een smid MANASSE die naar het
voorbeeld van zijn meester een broederschap van twaalf mannen
en ééne vrouw had opgericht (de apostelen en de maagd Maria),
weet hij zich door de waterproef te zuiveren van de beschuldigingen
tegen hem ingebracht. Later treedt hij weer in het
openbaar op; in een vorstelijk kleed en met schitterend hoofdtooisel
trekt hij, omgeven door drieduizend mannen, door stad
en land. Hertogen noch graven durven hem weerstand bieden.
In 1115 wordt hij, in een vaartuig gezeten, door een priester
verslagen.<a href="#1.17">[17]</a>

<p>Een poëtische stof, zou men zeggen, aantrekkelijk ook voor
onze middeleeuwsche dichters, wien het&mdash;indien men mag
afgaan op zoo menig dichterlijk werk van later tijd&mdash;waarlijk
niet haperde aan gevoel voor het indrukwekkende of aangrijpende.
Maar de nationale poëzie zwijgt over TANCHELM en
de Tanchelmisten, over den priester EVERWACHER, over den
smid MANASSE en zijn ontuchtig apostelengilde. Waarom? De
verklaring schijnt mij voor de hand te liggen.

<p>Behalve de bovengenoemde zijn er in deze eeuwen nog
zooveel andere dingen gebeurd, die indruk gemaakt hebben
op de gemoederen der menschen van toen. Verscheidene daarvan
nu zijn wel herschapen tot literaire werken van grooter of
kleiner waarde. Echter niet in de volkstaal, maar in de taal der
Kerk, het Latijn.

<p>Verwonderlijk is dat niet. In de schatting der middeleeuwsche
menschen van dien tijd, stond het Latijn hoog boven de volkstaal.
Het Dietsch was de taal van het "diet", van JAN ALLEMAN,
en werd nog niet als schrijftaal gebezigd; het Latijn, met zijn
eerbiedwaardig verleden, den roem en het gezag der klassieke<a name="15"></a>
schrijvers, was de taal der Kerk in gansch West-Europa,
de taal ook waarvan geestelijken en geleerden zich schriftelijk
bedienden, de taal die vorsten en machtigen kozen voor het
opstellen van officieele stukken. Rome's taal en letterkunde
werden ook hier te lande vlijtig beoefend. In de bibliotheek
der beroemde abdij van Egmond vond men in de 11<sup>de</sup> en 12<sup>de</sup>
eeuw tal van klassieke dichtwerken: VIRGILIUS' <i>Bucolica</i> en
<i>Georgica</i>; OVIDIUS' <i>Tristia</i>; CICERO's <i>De Senectute, De Amicitia</i>,
de <i>Orationes</i>; SALLUSTIUS' werken. Van de lateren vond men
er: PERSIUS' <i>Satiren</i>, STATIUS' <i>Thebaïs</i>; SENECA'S <i>De Clementia</i>;
AULUS GELLIUS' <i>Noctes Atticae</i>. Voorts talrijke glosen op de
klassieke schrijvers waaruit men mag opmaken dat de werken
dier auteurs wel bestudeerd werden. Van middeleeuwsch-Latijnsche
werken trof men er aan o.a.: eene <i>Vita Brendani</i>,
de <i>Gesta Francorum id est Cronica cum Vita Karoli</i>, DARES
FRIGIUS' <i>De Excidio Trojae, Gesta Alexandri Magni</i><a href="#1.18">[18]</a>. Onder
de boeken welke de abdij Bloemhof te Wittewierum in een
latere eeuw (de 13<sup>de</sup>) bezat, vinden wij OVIDIUS, VIRGILIUS,
eenige auctores ethici et satyrici; verder tal van werken over
grammatica en dialectiek, geschriften van de Kerkvaders
AUGUSTINUS en GREGORIUS<a href="#1.19">[19]</a>. In diezelfde eeuw vinden wij
aan de abdij van Mariëngaarde te Hallum eene &#8222;scola publica"
verbonden; aan haar hoofd stond zekere magister FREDERIK,
die met zijne leerlingen 's morgens de heidensche poëten en
geschiedschrijvers en na het middagmaal de Kerkvaders las<a href="#1.20">[20]</a>.

<p>Die eerbied en liefde voor het Latijn zal de ontwikkeling
der volkstaal waarschijnlijk belemmerd hebben; de veldbloem
heeft &#8222;tier noch zwier" in de schaduw van den grooten boom
die haar het vrije genot van zon en wind en regen beneemt
en beslag legt op de groeikracht van Moeder Aarde.

<p>Abt EMO van Wittewierum bezat, volgens zijn biograaf, den
lateren abt MENKO, vele gaven en talenten&mdash;doch niet de gaaf<a name="16"></a>
der wereldlijke welsprekendheid &#8222;in lingua teutonica"; daarvan
was hij geen beminnaar en hij oefende er zich ook niet in
&#8222;propter studium et amorem vitae spiritualis et lectionis". Nog
op zijn sterfbed sprak hij keurig Latijn.

<p>Begrijpelijk is het, dat wij in de Latijnsche geschriften van
zulke mannen niet zelden aanhalingen vinden uit klassieke
schrijvers: in EMO'S Kroniek b.v. verzen of sententie's van
CICERO, HORATIUS, SENECA, LUCANUS; in een reisbeschrijving
van een Friesch of Groningsch pelgrim uit den aanvang der
13<sup>de</sup> eeuw herinneringen aan VIRGILIUS' <i>Eclogae</i> en aan zijne
<i>Aeneis</i><a href="#1.21">[21]</a>. Begrijpelijk evenzeer, dat bewondering ook hier tot
navolging bracht. Het lag voor de hand, dat allen die in aanraking
waren gekomen met de Latijnsche literatuur en behoefte
gevoelden zich te uiten, voor die uiting de taal zouden kiezen
waarmede zij vertrouwd waren, die reeds op zich zelve zekere
waardigheid aan een literair werk bijzette, het verhief boven het
alledaagsche, en waarin zij allerlei wendingen, uitdrukkingen,
vergelijkingen vonden waarmede zij hun voordeel konden doen.

<p>In die dagen, met voorbijgang van het Latijn, zich van de
volkstaal bedienen voor de samenstelling van eenig letterkundig
werk, zou alleen dan verwacht kunnen worden, indien er
toen onder ons volk een krachtig gevoel van zelfbewustheid,
een krachtig nationaliteitsgevoel, aanwezig ware geweest. Daarvan
was nog geene sprake. Indien men zich herinnert, dat de
grootste dichter der middeleeuwen, DANTE ALIGHIERI, vóór het
schrijven der <i>Commedia</i> geweifeld moet hebben tusschen de
volkstaal en het Latijn, dat hij zelfs den aanvang van den
<i>Inferno</i> in Latijnsche hexameters gedicht heeft, dan zal men
zich over de toestanden te onzent in vroeger eeuwen niet verwonderen.

<p>Het is natuurlijk denkbaar dat in die eeuwen een dichter,
die geen Latijn kende, zich gedrongen zal hebben gevoeld tot<a name="17"></a>
eene poëtische uiting in de volkstaal. Maar in allen gevalle is
geen enkel voorbeeld van zoodanige uiting tot ons gekomen.

<p>Wanneer wij nu het oog slaan op de Latijnsche werken, toen
te onzent gedicht, dan treft ons aanstonds, dat wij hier een
zwak voorspel vernemen van de latere literatuur der middeleeuwen.
MAERLANT sprak in zijn <i>Wapene Martijn</i> dit kloeke
woord over den adel:

<p class="quote">Mine roec, wiene droech of wan<a title="[margin: Ik geef er niet om wie zijn moeder of zijn vader was.]"><sup>#</sup></a>,
Daer trouwe ende doghet es an
  Ende rene es van seden;
  Uut wat lande dat hi ran,
  Dats, dien ic der namen an<a title="[margin: toeken (gun).]"><sup>#</sup></a>
    Van der edelheden.
</p>

<p>Maar lang vóór hem had de adellijke Fries LUDGER, in den
proloog van zijn verhaal over de heiligen BONIFACIUS en
GREGORIUS, verklaard &#8222;dat er een adel des geestes bestaat,
welks leden boven alle aanzienlijken van geboorte, de hoogste
liefde en vereering waardig zijn"<a href="#1.22">[22]</a>.

<p>Wij vinden de stof voor meer dan een ridder-epos in een
paar Latijnsche kronieken dier eeuwen; eene bewerking der
Reinaert-sage, eenige heiligenlevens, een leerdicht en ten slotte
een paar staaltjes van lyrische poëzie. Het schijnt mij de moeite
waard, de meeste dezer werken, het een iets korter, het ander
iets uitvoeriger, te behandelen<a href="#1.23">[23]</a>.

<p>MILO, monnik uit het klooster Elnon bij Doornik, die
omstreeks 872 stierf, behoort zeker wel tot de oudste Latijnsche
dichters te onzent. Hij vervaardigde een leven van SINT AMAND
in 1800 hexameters, op aansporing zijner kloosterbroeders, en
als een hulde door hem op den dag van Sint Amand aan dien
heilige gebracht.<a name="18"></a>

<p>Behalve eenige kleinere gedichten schreef hij ook nog een
omvangrijk leerdicht in twee boeken <i>De Sobrietate</i>, waarin
door tal van voorbeelden uit O. en N. Testament wordt aangetoond,
hoe nadeelig de gevolgen der gulzigheid en hoe goed
die der matigheid zijn. Tusschen die voorbeelden vindt men
hier en daar, evenals in de leerdichten van lateren tijd, uitweidingen
over de priesters, over de onkuischheid van velen in
dien tijd, ook wel eens over den dichter zelven. Geleerdheid
is hier genoeg, ook navolging van VIRGILIUS; poëzie zoo min
als in verreweg de meeste onzer middeleeuwsche leerdichten.

<p>Over de levens van BONIFACIUS en GREGORIUS door LUDGER,
beide in proza, spraken wij reeds. Voorts vinden wij nog melding
gemaakt van een ander leven van BONIFACIUS, geschreven
door een tijdgenoot van LUDGER, een man van merkwaardige
belezenheid en eenigermate bekend met Latijnsche klassieken
en mythologie. In de eerste helft der 9<sup>de</sup> eeuw schreef een
Friesch monnik in de abdij van Werden eene levensbeschrijving
van LUDGER, waarin soms stof voorkomt, bruikbaar voor
een dichter. In de laatste helft der 10<sup>de</sup> eeuw gaf een ander
Friesch monnik ter abdij van Werden een verhaal van de
romantische lotgevallen en vele mirakelen der Heilige Ida<a href="#1.24">[24]</a>.

<p>Bisschop RADBOUD van Utrecht (± 917) toonde vooral eene
voor dien tijd zeldzame kennis van grammatica en metriek in
zijne <i>Versus de hirundine</i>, zijn <i>Carmen Allegoricum</i> op Sint
Suitbert en zijne <i>Ecloga</i> op Sint Lebuïnus; in deze en andere
stukken van zijne hand vinden wij wel loofwerk van antieke
mythologie en navolging van VIRGILIUS, maar nergens eene
wending of uitdrukking, karakteristiek voor den volksgeest of
het volksgemoed dier dagen<a href="#1.25">[25]</a>.

<p>Door de heerschappij van het Latijn werd de natuurlijke
uiting van het gemoedsleven als gestremd en verstijfd. Rechtstreeksche
gemeenschap tusschen het innerlijk leven en de taal<a name="19"></a>
die dat innerlijk leven moet verklanken, kon onder die heerschappij
niet bestaan. Om uit te drukken wat men gevoelde,
moest men in eene vreemde taal zoeken naar woorden, wendingen,
vergelijkingen die zoo ongeveer overeenkwamen met
hetgeen men wenschte uit te drukken. Zoo kwam men tot
poëzie, die op echte poëzie gelijkt als een kunstbloem op een
levende bloem.

<p>Een goed voorbeeld van zulk dichtwerk vinden wij in de
verzen die gewijd zijn aan het leven en den lof van ANSFRIED,
bisschop van Utrecht, die in 1010 stierf.

<p>Hoe rijk aan afwisseling is het leven van dezen bisschop,
hoe rijk ook aan treffende of ontroerende feiten, aan zedelijke
schoonheid, aan verhevenheid.

<p>Hij is van aanzienlijke afkomst, zijn vader schijnt graaf van
Leuven te zijn geweest; een neef en naamgenoot van den knaap
bezit vijftien graafschappen. Aartsbisschoppen, die van Trier,
die van Keulen, leiden zijne opvoeding. De latere keizer OTTO I
kiest hem op een tocht naar Italië tot zijn zwaarddrager; onder
diens roemrijke leiding wordt hij een bekwaam veldheer. Spoedig
is hij een der machtigste edelen van zijn tijd. Van de vroomheid
en trouw zijner gemalin HILSWINDE bleven tot in onzen
tijd romantische verhalen bewaard. Krachtig treedt hij op tegen
de roovers (Noormannen?) in Brabant. Daarna wordt hij&mdash;zijns
ondanks&mdash;door den keizer tot bisschop van Utrecht
verheven; hij legt in de kapel te Aken zijn zwaard op het
altaar der H. Maagd en wijdt zich aan haar dienst. Alle omstanders
barsten in tranen uit. Voortaan wordt zijn leven meer en
meer dat van een heilige; blind geworden, vertoeft hij liefst
in het door hem gestichte klooster, de Hohorst bij Amersfoort.
Zijn leven daar doet denken aan dat van SINT FRANCISCUS:
hij put water om melaatschen te wasschen; zijne liefde ontwikkelt
zich tot eene onbegrensde teederheid voor alle schepselen van<a name="20"></a>
den Heer. Zelfs den vogelkens was hij weldadig. Des winters
liet hij uit medelijden met hunne armoede volle korenschooven
in de boomen van zijn heuvel plaatsen.

<p>Geen wonder waarlijk dat na zijn dood de Utrechtenaren
niet rustten, vóórdat zij zijn lijk van den Hohorst naar hunne
stad hadden gevoerd, waar het onder psalmen en lofzangen
en den toeloop eener ontelbare menigte in de Sint-Maartenskerk
begraven werd<a href="#1.26">[26]</a>. Geen wonder ook dat een Utrechtsch priester
zich niet lang daarna opgewekt, misschien gedrongen, gevoelde
om den lof van zulk een man en zulk een leven te zingen.
Hij heeft getuigd van zijn eerbiedige liefde voor zijn bisschop
in een 26-tal Latijnsche hexameters.

<p>Dat deze hexameters niets eigens, niets persoonlijks hebben,
bevreemdt ons niet; de kunst der middeleeuwen immers is
juist algemeen en onpersoonlijk van aard. Maar wij verwachten
toch voor het minst in deze uiting van droefheid en bewondering
eenige warmte van gevoel te zullen opmerken en dat
des dichters hart bewogen was, toen hij zijne verzen schreef.
Inderdaad is er wel eenige golving van gevoel te bespeuren,
maar het zijn golvingen zooals men ze ziet in een ijskorst die
over het bewegelijk element ligt uitgebreid. Onder den verstijvenden
invloed der rhetoriek, bij het verkillend zoeken naar
juiste uitdrukkingen en tegenstellingen in een vreemde taal, is,
wat er aan gevoelswarmte moge geweest zijn, vervlogen en wij
vinden meerendeels slechts verzen als de volgende:

<p class="quote">Quondam bellator, nunc autem pacis amator.
...
Deposuit parmam, cepitque levare patenam.
</p>

<p>Wat de nagedachtenis van een als heilige vereerd en bemind
prelaat in het Nederland dier dagen niet vermocht: een gedicht
in de volkstaal te voorschijn roepen, dat is een halve eeuw<a name="21"></a>
later in Duitschland geschied. Toen een jongere tijdgenoot van
ANSFRIED, de beroemde aartsbisschop ANNO van Keulen in
1075 gestorven was, heeft een Frankisch geestelijke niet lang
daarna in een dichtwerk getuigd van zijne liefde en eerbied
voor den overledene. Maar in Duitschland was de ontwikkeling
van het nationaliteitsgevoel blijkbaar verder gevorderd dan te
onzent: het bekende Anno-lied is in de volkstaal gedicht. Dit
900-tal verzen geeft ons iets anders te zien dan de 26 Latijnsche
hexameters van den Utrechtschen klerk.

<p>Welk een rijke ader van echte poëzie zien wij telkens glinsteren
in het ruwe, ongevormde en onbewerkte, ijzerharde taal-erts
van dat Anno-lied! Ja, wij vinden hier veel onbeholpens, ook
hier die zonderlinge overzichten van bijbelsche en wereldgeschiedenis,
dat gemis aan samenhang en overgang; herinneringen
aan VIRGILIUS en LUCANUS, te midden dezer speelmans-poëzie....
Maar hoe leven hier de middeleeuwen in visioenen
van hemelsche heerlijkheid, in wonderen en allegorieën, in
verhalen van veldslagen, roof, moord, brand en verwoesting.
Hoe gloeit de wilde strijdlust der ijzeren eeuw van tijd tot tijd
op in stalen helmen en vaste halsbergen en scherpe Beiersche
zwaarden, die door helmen bijten; hoe vlamt die strijdlust op
uit verzen als:

<p class="quote">Ha! hoe kletterden de wapenen
Toen de rossen op elkander in vlogen,
Legerhoornen loeiden,
Beken bloeds vloten.
</p>

<p>Maar hoezeer ook overweldigd door de volheid zijner kwalijk
beheerschte stof, toch vergeet de dichter zijn held niet, den
&#8222;dierbaren" man, den &#8222;heiligen bisschop" in Keulen, de
schoonste burg in het Duitsche land. Telkens waar SINT ANNO
in dit dichtstuk optreedt, schieten, als zedige bloemen onder<a name="22"></a>
zijne voeten, beelden en vergelijkingen uit de verzen op: te
midden der zeven heilige bisschoppen van Keulen schittert ANNO
als de turkois in een gouden vingerling; God heeft hem door
lijden gelouterd zooals de goudsmid goud in het vuur smelt,
wanneer hij een kostbare spang wil maken; als een leeuw zat
hij voor de vorsten, als een lam ging hij tusschen de behoeftigen;
hij is ten hemel opgestegen om ons den weg derwaarts
te wijzen, zooals een arend die zijne jongen wil leeren vliegen,
in kringen opwaarts stijgt en op zijne wieken statig zweeft<a href="#1.27">[27]</a>.

<p>Zulke tonen wist die vroege zanger voort te brengen, omdat
hij durfde zingen in zijne moedertaal. Zulke of dergelijke
muziek had ook hier kunnen weerklinken, indien het nationaliteitsgevoel
krachtig genoeg ware geweest; indien een Dietsch
dichter de hand had durven slaan aan de poëtische stof die
ook te onzent lag opgehoopt.

<p>Welk een voorraad van zulke stof geven ons de beide
Latijnsche kronieken van den Utrechtschen geestelijke ALPERTUS
en zijn Vlaamschen genoot GALBERTUS te aanschouwen<a href="#1.28">[28]</a>.
Ik heb hier het oog vooral op de geschiedenis van den
edelman BALDERIK die met ADELA, eene dochter van den
machtigen graaf WICHMAN van Hamaland, gehuwd was. De
levensgeschiedenis van dit verdorven echtpaar verhaalt ons van
langdurige belegeringen, onneembare kasteelen en verraders die
den vijand ter sluik binnenlaten; van gevechten in het open
veld; dienstmannen wien neus en ooren worden afgesneden;
van vrouwen in eene belegerde vesting die helmen op het
hoofd zetten om de belegeraars te misleiden; de vernietiging
der sterke vesting Uplade (bij Elten aan den Rijn); den sluipmoord
op den jongen Saksischen graaf WICHMAN gepleegd en
de vernietiging der sterke vesting Uplade waar die daad geschied
was. Wegens dien moord moet BALDERIK zich te Nijmegen
voor Keizer HENDRIK komen verantwoorden. Als hij vóór den<a name="23"></a>
Keizer staat, verbieden de hertogen GODFRIED en BERNHARD
hem te spreken. Wanneer hij desniettegenstaande zich gaat verdedigen,
knarstanden zij van woede en het scheelt weinig of
hij wordt door hunne krijgers afgemaakt.

<p>ADELA doet ons in hare verhouding tot BALDERIK soms aan
Lady MACBETH denken: op de tijding van des Keizers komst,
wordt BALDERIK moedeloos; ADELA verliest den moed niet,
doch wekt haren man op tot dappere tegenweer. Van haar gaat
het plan uit tot moord op graaf WICHMAN, hun tegenstander,
die als gast op het kasteel Uplade vertoeft. Eerst wil zij hem
vergiftigen; als dat niet gelukt, draagt zij hare taak over aan
een paar knechten die WICHMAN van achteren aanvallen en
neerstooten. Voortdurend zet zij BALDERIK aan tot nieuwe
misdaden. &#8222;Et sicut Hiezabel Achab, ita et ista hunc ad flagitia
semper concitavit, dans ei consilia, quibus ad perniciem suam
uteretur, donec abominabilis et odiosus omnibus fieret"<a href="#1.29">[29]</a>.

<p>Een onvoldragen gedicht zien wij ook in het geschiedverhaal
van den moord, die in 1126 in een kerk te Brugge gepleegd
werd op KAREL DEN GOEDE, graaf van Vlaanderen. Na het
volbrengen van den moord verschansen de moordenaars onder
hunne aanvoerders, BOUTSAERT (BORSIARDUS) en ROBBRECHT,
in eene kerk en worden daar door de aanhangers van den
graaf belegerd. De strijd die dan aanvangt, heeft in de beschrijving
van GALBERTUS inderdaad hier en daar een grootsch
karakter. Begrijpelijk is het, dat men een oogenblik denkt aan
het indrukwekkend slottafreel der <i>Nibelungen</i>, in BOUTSAERT
den grimmigen HAGEN meent te herkennen, in ROBBRECHT
&#8222;Giselher daz Kint". Terwijl de strijd in de Kerk woedt, springt
WALTER, een dienstman van den graaf die zich op het orgel
verscholen hield, naar beneden midden tusschen de vijanden&mdash;een
sprong die doet denken aan den vervolgden HERNANT in
de <i>Chanson des Lorrains</i><a href="#1.30">[30]</a>. Maar er is in de middeleeuwen<a name="24"></a>
meer gelijk dan eigen, en dergelijke overeenkomsten bewijzen
alleen, hoe zeer het middeleeuwsch epos <i>in hoofdzaak</i> juiste
afspiegeling der werkelijkheid bevat; niet dat een episch dichter
het oog hield gericht op een of ander historisch feit.

<p>Met een weinig scherpzinnigheid eenerzijds en een weinig
goeden wil anderzijds, zou men op die wijze ook kunnen aantoonen,
dat SHAKESPEARE in zijn <i>Macbeth</i> het oog moet hebben
gehad op de geschiedenis van ADELA en BALDERIK.

<p>In beide deze kronieken, vooral in die van GALBERTUS,
blijkt op meer dan eene plaats vrij sterke aandoening; er was
ook wel voldoende zelfbeheersching en neiging om het waargenomene
en gevoelde te verwerken tot een met kunst geschreven
verhaal. Maar dan toch een verhaal naar het voorbeeld der
Romeinsche geschiedschrijvers. Vandaar de rhetorische toon, de
redevoeringen en gesprekken in den trant van die voorgangers,
doch met minder talent. GALBERTUS laat zich wel eens verleiden
zijner verbeelding te zeer den teugel te vieren: hij weet
ons o.a. gezegden mede te deelen, die midden in een vreeselijk
bloedbad geuit zullen zijn en wat een eenzaam opgesloten man
denkt, vóórdat hij sterft. Maar toch, had deze monnik eens
den moed gehad zich van zijne moedertaal te bedienen&mdash;misschien
waren wij een belangwekkend kunstwerk rijker.
Diezelfde gedachte komt bij ons op, indien wij kennis maken
met de Latijnsche bewerking der Reinaert-sage die op deze
kronieken volgt, zooals in de nationale literaturen van Franschen,
Duitschers en Nederlanders de bewerkingen der dier-sage op
het ridder-epos.

<p>Dit Latijnsche gedicht, dat naar den wolf: <i>Ysengrimus</i> heet,
is vermoedelijk omstreeks 1150 vervaardigd door zekeren Magister
NIVARDUS, eerst monnik in het klooster Blandinium, later
scholaster der Kerk van S. Pharahilde te Gent<a href="#1.31">[31]</a>.

<p>Wij vinden hier een aantal, ook van elders bekende, dier<a name="25"></a>fabels
in distichen vervat en op kunstelooze wijze tot een geheel
verbonden. Het verhalend element is in dit werk gering, de
dialoog overheerscht; het zijn al te vaak eindelooze gesprekken
waarin de middeleeuwsche dialectiek triomfen viert, maar die
den lezer na eenigen tijd vermoeien en ten slotte vervelen. De
dichter was een zeer belezen man, die de klassieke Latijnsche
schrijvers goed en OVIDIUS op zijn duimpje kende; onder het
schrijven zijner verzen stonden hem telkens plaatsen uit zijne
lievelingsauteurs voor den geest, maar nergens maakt hij zich
aan slaafsche navolging schuldig.

<p>Opmerkelijk nu is vooral, hoe onder en in dit overgenomen
klassicisme telkens het Vlaamsch-menschelijke zich vertoont. Wij
speuren en zien den volksgeest in die ietwat ruwe rondheid
die alles bij zijn naam noemt, in de ironie, de komische of
groteske overdrijving, de grappen, de vergelijkingen en spreekwoorden
aan het dagelijksch leven ontleend<a href="#1.32">[32]</a>. In zijne uitdrukkingen
en aardigheden, in woorden als <i>mantica, bulga, follis</i>
te vergelijken bij het latere middelnederlandsche <i>male</i> (maag),
als <i>taberna (taverne), carmina completoria (&#8222;van uwen complete
dat ghetide")</i> doet hij ons telkens aan den, een eeuw jongeren,
<i>Reinaert</i> denken. Het is dezelfde nationale dichtader, maar
die hier niet kan uitschieten in de laag van klassicisme waarmede
de Vlaamsche geestesakker overdekt was.

<p>Indien deze dichter eens gedurfd had, zooals DANTE gedurfd
heeft! Wat zou hij, met zijn ongetwijfeld voortreffelijken aanleg
niet hebben kunnen volbrengen. Maar de tijd, dat een dichter
zulk eene stof in de volkstaal zou durven behandelen, was nog
verre. Er moest nog veel veranderen in het uiterlijk en innerlijk
leven van de bewoners dezer landen, eer het zoover kon komen.<a name="26"></a>

<hr>

<h3>AANTEEKENINGEN.</h3>

<p class="footnote">[Voetnoot <a name="1.1">1</a>: Deze <i>Vita Liudgeri</i> is uitgegeven in PERTZ <i>Monumenta G.</i>, II,
404 seqq.]

<p class="footnote">[Voetnoot <a name="1.2">2</a>: Vgl. P. PIPER, <i>Die Spielmannsdichtung</i>, I, 29.]

<p class="footnote">[Voetnoot <a name="1.3">3</a>: In EGINHARD'S <i>Vita Caroli Magni</i> 29 (PERTZ, <i>Monum.</i>, II,
458). &#8222;Item barbara et antiquissima carmina, quibus veterum regum
actus et bella canebantur, scripsit memoriaeque mandavit."

<p class="footnote">En in <i>Annales Caroli Magni</i>, V, 545 (PERTZ, <i>Monum.</i>, I, 276)
leest men:

<p class="footnotequote">Quae veterum depromunt praelia regum
Barbara mandavit carmina litterulis.]
</p>

<p class="footnote">[Voetnoot <a name="1.4">4</a>: <i>Leven van Sint Amand</i> (ed. BLOMMAERT), I, 3468; II, 3303.]

<p class="footnote">[Voetnoot <a name="1.5">5</a>: PIRENNE, <i>Geschichte Belgiens</i>, I, 91.]

<p class="footnote">[Voetnoot <a name="1.6">6</a>: <i>Bonifacins</i> door Dr. J.P. MÜLLER, I, 86.]

<p class="footnote">[Voetnoot <a name="1.7">7</a>: PIRENNE, t.a.p. I, 86&ndash;7.]

<p class="footnote">[Voetnoot <a name="1.8">8</a>: Vgl. hier als elders BLOK'S <i>Geschied. v.h. Nederl. Volk</i>.]

<p class="footnote">[Voetnoot <a name="1.9">9</a>: Ik heb hier het oog op hetgeen eerst door JONCKBLOET is
uiteengezet en later door TE WINKEL uitgebreid. Ook op COSIJN'S
rectorale rede &#8222;<i>over Angelsaksische Poëzie</i>" (1899).]

<p class="footnote">[Voetnoot <a name="1.10">10</a>: COSIJN, t.a.p. bl. 21.]

<p class="footnote">[Voetnoot <a name="1.11">11</a>: Dr. TE WINKEL, <i>Gesch. der Ned. Lett.</i>]

<p class="footnote">[Voetnoot <a name="1.12">12</a>: <i>Hilde&mdash;Gudrun....</i> von F. PANZER. Halle a/S. 1901. Ook Prof.
SYMONS, die de <i>Gudrun</i> uitgaf, hecht aan die plaatsnamen niet veel.]

<p class="footnote">[Voetnoot <a name="1.13">13</a>: Men vindt ze opgesomd o.a. in de werken van JONCKBLOET
(I, 33 volgg.) en TE WINKEL (I, 58). Zie voorts de onderscheidene
studiën van Dr. BLÖTE over deze sage, een artikel van G. PARIS in
<i>Romania</i>, 1901, en van Mr. L.A.J.W. Baron SLOET in <i>Versl. en
Meded. d. Kon. Akad.</i>, XII, 253 volgg.]

<p class="footnote">[Voetnoot <a name="1.14">14</a>: <i>Sp. Hist.</i>, IV, Partie III, Boek, c. VI en XXII. Zie voorts
mijne <i>Middelned. Epische Fragmenten</i>, bl. 250 volgg.]

<p class="footnote">[Voetnoot <a name="1.15">15</a>: Vgl. <i>Middelned. Epische Fragmenten</i>, bl. 255.]

<p class="footnote">[Voetnoot <a name="1.16">16</a>: PIRENNE, t.a.p. bl. 41&ndash;43.]<a name="27"></a>

<p class="footnote">[Voetnoot <a name="1.17">17</a>: Zie dat alles uitvoeriger medegedeeld in MOLL'S <i>Kerkgeschiedenis</i>,
II, 3, bl. 45&ndash;55.]

<p class="footnote">[Voetnoot <a name="1.18">18</a>: Zie den Catalogus der boekerij van Egmond medegedeeld in
VAN WIJN'S <i>Huiszittend Leeven</i> en, in veel beter uitgaaf, in <i>Archief
voor Ned. Kerkgesch.</i>, II, 147 volgg. door wijlen Prof. KLEYN.]

<p class="footnote">[Voetnoot <a name="1.19">19</a>: A.W. WYBRANDS, <i>De Abdij Bloemhof</i>, bl. 78&ndash;79.]

<p class="footnote">[Voetnoot <a name="1.20">20</a>: MOLL, t.a.p. II, 2, 239.]

<p class="footnote">[Voetnoot <a name="1.21">21</a>: In het <i>Itinerarium</i> van dien pelgrim, dat ik leerde kennen uit
MATTHAEI <i>Veteris Aevi Analecta</i>, II, 26&ndash;33 b.v.: &#8222;Natales fines et arva
dulcia linquentes" (<i>Ecl.</i>, I, 3); aan het slot: &#8222;et tunc demum quae passi
fuimus periculorum meminisse juvabit" (<i>Aen.</i>, I, 203). Vgl. ook de
naar klassieke voorbeelden gevolgde beschrijving van den storm op p. 31.

<p class="footnote">In de Kroniek van ALPERTUS, <i>De Diversitate Temporum</i> (ed.
DEDERICH) o.a.: uit Juvenalis: &#8222;Intolerabilius nihil est quam
foemina dives."]

<p class="footnote">[Voetnoot <a name="1.22">22</a>: MOLL, t.a.p. I, 367. Dezelfde gedachte reeds bij HIERONYMUS.
Zie FRANCK en VERDAM in hunne uitgave van MAERLANT'S <i>Stroph.
Gedichten</i>, bl. LXXVIII.]

<p class="footnote">[Voetnoot <a name="1.23">23</a>: Ik maakte bij dit overzicht gebruik vooral van EBERT'S <i>Allgem.
Geschichte der Literatur des Mittelalters im Abendlande</i>, van MOLL's
<i>Kerkgeschiedenis</i> en een enkele maal van HOFMAN PEERLKAMP'S
<i>Liber de vita</i> etc.

<p class="footnote">MILO'S gedichten zijn het best uitgegeven door L. TRAUBE in
<i>Poetae Latini Aevi Carolini</i>, III, 557 seqq.]

<p class="footnote">[Voetnoot <a name="1.24">24</a>: Over deze laatste heiligenlevens vgl. MOLL, I, 367 volgg.]

<p class="footnote">[Voetnoot <a name="1.25">25</a>: Vgl. over de poëzie van RADBOUD: EBERT, t.a.p. III, 184.
H. PEERLKAMP, p. 11. De <i>Versus de hirundine</i> medegedeeld in
<i>Zeitsch. f.d. Alt.</i> N.F. 7, 388 flgg. Zijne Antiphonen op S. Maarten
in <i>Kerkhistor. Archief</i>, III, 213 volgg.]

<p class="footnote">[Voetnoot <a name="1.26">26</a>: Zie voor het medegedeelde MOLL'S <i>Kerkgesch.</i>, I, 275 volgg.
en ALPERTUS' Kroniek <i>De Div. Temporum</i>.]

<p class="footnote">[Voetnoot <a name="1.27">27</a>: <i>Der Lobgesang auf den heiligen Anno</i> (ed. GOLDMANN),
Leipzig und Altenburg, 1816. Voor verdere bijzonderheden zie men
<i>Grundriss der Germ. Phil.</i>, II, 1, 251; en PIPER'S <i>Spielmannsdichtung</i>,
II, 1. Gedateerd op 1077-'78; door sommigen op 1105&ndash;1110.]

<p class="footnote">[Voetnoot <a name="1.28">28</a>: De Kroniek van ALPERTUS: <i>De diversitate temporum libri</i> II,
is van ongeveer 1022 (ed. DEDERICH, Münster, 1859). Vgl. MOLL,
<i>Kerkgesch.</i>, II, 2, 343 en BLOK, I, 130. Over de Kroniek van GALBERTUS
vgl. RUDOLF HENNING, <i>Nibelungen&mdash;Studiën.</i> Strassburg. 1883.]

<p class="footnote">[Voetnoot <a name="1.29">29</a>: <i>De Div. Temp.</i>, II, 5.]<a name="28"></a>

<p class="footnote">[Voetnoot <a name="1.30">30</a>: R. HENNING in het aangehaald werk.]

<p class="footnote">[Voetnoot <a name="1.31">31</a>: Ik heb mij hier bediend van E. VOIGT'S voortreffelijke uitgave
van den <i>Ysengrimus</i>, (Halle a.S., 1884). In zijne <i>Etude sur l'Ysengrinus</i>,
(Gand, 1895) komt L. WILLEMS tot eenigszins andere voorstellingen
dan VOIGT. W., stelt den tijd van ontstaan 1151&ndash;1152; V.c. 1148.
W. gelooft dat een &#8222;flamand gallicant" uit de buurt van Lille de
dichter is geweest en dat deze niet uit de mondelinge overlevering
maar uit de verhalen der trouvères heeft geput. Het eerste is door
W. m.i. niet aangetoond; het tweede is niet te bewijzen. Zie over
WILLEMS' boek ook het oordeel van Dr. J.W. MULLER in <i>Museum</i>
(1897) waarmede ik mij in hoofdzaak kan vereenigen.]

<p class="footnote">[Voetnoot <a name="1.32">32</a>: VOIGT, <i>Einl.</i> LXIII.]<a name="29"></a>

<hr>

<h2>II.</h2>

<p class="intro">De Kruistochten. De &#8222;lage landen bij de zee" als grensland tusschen
Frankrijk en Duitschland. Fransche en Duitsche literatuur. Heinric
van Veldeke (<i>Leven van Sint Servaes</i>, <i>Eneïde</i>, liederen). Vertaling
van het Nibelungen-lied. Speelmanspoëzie (<i>Van den bere Wisselau</i>;
<i>Van Sente Brandane</i>). Losmaking van Duitschland.

<p>Toen het gevreesde jaar 1000 voorbij en de wereld niet
vergaan was, ademden ook de bewoners dezer landen op.

<p>Niet alsof met die 11<sup>de</sup> eeuw een tijd van ongestoorden vrede
en rust aanbrak! Integendeel, ook in deze en de volgende
eeuw, wij hebben er reeds staaltjes van gezien, was er nog
allerwege verdeeldheid; soms schijnt het alsof ieders hand tegen
allen is opgeheven. Zeker, tegenover de verdeelende stonden
verbindende krachten: de kerk, het leenwezen, eene zelfde of
ten minste gelijke taal, dezelfde zeden en gewoonten. Maar
voorshands is de eenheid van elk dier onderscheidene kleinere
volksgeheelen hier te lande (Friesland, Holland, Vlaanderen,
Brabant en andere) weinig hecht; er is te nauwernood sprake
van één band die ze onderling vereenigt.

<p>Geen verschijnsel heeft in deze eeuwen zoo krachtigen invloed
geoefend op onze volkswording als de kruistochten!

<p>Onder de eerste deelnemers aan die grootsche tochten, toen
&#8222;het Westen zich op het Oosten wierp, onder den kreet: God
wil het!" vinden wij ook onze voorouders. Reeds omstreeks
1030 zien wij een graaf van Holland ter kruisvaart trekken en
aan zijne zijde een lid dier stoute ARKELS, welke de latere<a name="30"></a>
graven van Holland zoo dikwijls tegenover zich zouden zien<a href="#2.1">[1]</a>.
Na hen treffen wij onder de kruisvaarders in deze en de volgende
eeuwen graven van Holland, Gelder, Vlaanderen aan; zonen
van oud-adellijke geslachten als de BREDERODE'S, BORSELEN'S,
VAN LYNDEN'S; Friesche edelen uit den stam van GALAMA en
BOTNIA. Nog lang na den tweeden kruistocht, die in 1147
voorviel, wezen latere kruisvaarders elkander den palmboom
op het graf van den dapperen Frieschen aanvoerder HENDRIK
ULVINGA in de nabijheid van Lissabon. Niet alleen ridders,
ook aanzienlijke burgers, gewone poorters, lijfeigenen trokken
naar het Heilige Land. Waarschijnlijk waren er maar weinig
ridders onder die Antwerpenaars, Hollanders en Friezen, die
volgens hun eigen getuigenis acht jaren in de Middellandsche
zee van roof op de heidenen hadden geleefd en in 1097 op
hunne schepen, welker masten met goud waren beslagen, het
leger der kruisvaarders in Cilicië te hulp kwamen<a href="#2.2">[2]</a>.

<p>Zeker, behalve zuivere godsdienstige geestdrift zullen er voor
deze tochten beweegredenen zijn geweest van minder gehalte;
de naam &#8222;groote aflaat" dien men in de 13<sup>de</sup> eeuw aan een
kruistocht gaf, wijst reeds op iets anders dan op liefde tot God
om Gods wil. En dat vooral bij degenen die slechts geld, niet
zich zelven, gaven ten behoeve dezer tochten. Ook bezwaardheid
van geweten zal wel tot de beweegredenen hebben behoord;
ook drijfveeren van minder allooi zal men niet mogen voorbijzien:
lust naar avonturen, strijdlust, zucht om buit of roof
te behalen.

<p>Dat alles moge waar zijn, maar desniettemin zien wij hier
in de ontwikkelingsgeschiedenis van ons volk dit belangrijk
verschijnsel, dat voor het eerst zij die zóó lang verdeeld waren
gebleven: Vlamingen, Friezen, Hollanders, Gelderschen en
zoovele anderen, in het besef hunner éénheid als Christenen,
gezamenlijk optrekken tegen één vijand in verre gewesten.<a name="31"></a>

<p>De groote invloed dier tochten op de ontwikkeling ook van
ons volk is bekend. Nu eerst deden de Nederlanders hun
&#8222;intocht in de Kerk waardoor zij inderdaad vereenigd werden
met het groote lichaam, waarvan zij vroeger leden heetten,
maar niet waren"<a href="#2.3">[3]</a>. Handel en nijverheid, ook de kunsten
ontwikkelden zich. De trage verbeelding der bewoners van deze
lage landen kreeg een schok, werd opgewekt, geprikkeld. Welk
een indruk moet het Zuiden, moeten die landen der zon met
hun geheimzinnig achterland, hebben gemaakt op de ruwe
maar ontvankelijke gemoederen dezer zonen van het Noorden,
die zich voor het eerst verplaatst zagen buiten de enge grenzen
van hun gouw of graafschap!

<p>Maar niet minder gewichtig dan dat alles is de invloed
geweest, dien de aanraking met andere volken moet hebben
geoefend op het onze. Door dat herhaald en langdurig samenzijn
en samenwerken met andere volken of volksdeelen, moeten
onze voorouders voor het eerst ten deele bewust zijn geworden
van zich zelf. Nu eerst wordt hun de gelegenheid gegeven om
door vergelijking met anderen zich zelven te leeren kennen;
nu eerst begint door den morgennevel der naïeveteit heen het
beeld der eigen persoonlijkheid flauw voor hen op te schemeren.
Ook van het volk, waarvan zij nog een deel uitmaakten en
waaraan zij zich het nauwst verwant gevoelden: de Duitschers,
moeten zij zich reeds onderscheiden hebben gevoeld in taal en
karakter. Welk een aanzienlijk verschil bestond er reeds omstreeks
1171, toen HEINRIC VAN VELDEKE zijn <i>Sint Servaes</i> dichtte,
tusschen Middelnederlandsch en Middelhoogduitsch! Dat verschil
kan natuurlijk eerst langzamerhand zoo gewichtig zijn geworden.

<p>Uit staatkundig oogpunt gezien, behoorden verreweg de
meeste dezer lage landen tot Duitschland; hunne ligging in
Europa maakte ze tot een schakel tusschen Germaansche en
Romaansche landen. Langzamerhand zullen wij den band met<a name="32"></a>
het overig Duitschland losser zien worden en ten slotte feitelijk
wegglijden, al blijft hij in schijn nog lang zichtbaar, al wordt
hij later wel eens opnieuw aangeknoopt.

<p>Dat de bewoners dezer landen tusschen Duitschers en Franschen
in woonden; dat, in de Zuidelijke Nederlanden, het
Dietsch onmiddellijk paalde aan het Fransch, was oorzaak dat
Fransche taal en letterkunde te onzent gemakkelijk ingang
konden vinden.

<p>Dien aanwas van zelfstandigheid tegenover Duitschland,
waarbij de invloed van Frankrijk zich doet gevoelen, zullen
wij nu in de geschiedenis, onzer letterkunde gaan beschouwen.

<p>De eenheid dezer landen met het overig Nederduitschland
vertoont zich ook in die scharen van Vlaamsche en Hollandsche
kolonisten, welke in de 11<sup>de</sup> en 12<sup>de</sup> eeuw een deel van Nederduitschland
bevolkt en er zeker toe bijgedragen hebben daar
het gevoel van eenheid met de bewoners der lage landen
levendig te houden. Echter moet dat gevoel van eenheid te
onzent sterker geweest zijn in het zuiver Germaansche Noorden
dan in het Zuiden, dat een tweetalig land was. Dit verschil
tusschen Noord- en Zuid-Nederland moeten wij hier al aanstonds
op den voorgrond brengen.

<p>Zuid-Nederland was verdeeld in Dietsche en Waalsche gewesten
of zulke die Dietsche en Waalsche elementen in zich
vereenigden. Vlaanderen, Brabant, Limburg waren in hoofdzaak
Dietsche gewesten; Artois, Kamerijk, Henegouwen, Namen en
het land van Luik bijna uitsluitend Waalsche. Echter deed zich
in Vlaanderen de politieke invloed van Frankrijk sterk gelden;
Brabant hing nauwer met Duitschland samen; Limburg had
wel het meest recht op den naam van: grensland.

<p>Tegenover de Fransch (Walsch) sprekenden voelden de Dietsch-sprekenden
zich één. Reeds in VELDEKE'S <i>Leven van Sint Servaes</i><a name="33"></a>
worden &#8222;Dutschen ende Walen" tegenover elkander gesteld<a href="#2.4">[4]</a>,
Maar niet zóó scherp stonden zij tegenover elkander, of de
meerdere geestesbeschaving en kunstzin van het Fransche volk
oefenden hare bekoring en haren invloed op de minder ontwikkelde
bewoners dezer grenslanden, voorzoover zij Fransch
verstonden. Ook in de literatuur zal dat blijken. Terwijl te onzent,
zooals wij gezien hebben, nog geene nationale letterkunde
bestond, had de kunst van het woord in Frankrijk reeds tal
van voortreffelijke of belangwekkende werken voortgebracht.
Kort vóór of na den eersten Kruistocht waren de oudste <i>Chansons
de geste</i> reeds gedicht: de grootsche <i>Chanson de Roland</i>, de
indrukwekkende <i>Lorreinen</i>, barbaarsch als de Roodhuiden, de
bloedige <i>Raoul de Cambrai</i>, <i>Girart de Roussillon</i>, een deel
van den <i>Guillaume d'Orange</i>, de <i>Aiol</i>. De aanvang der 12<sup>de</sup>
eeuw bracht het ontstaan van het hoofsche ridderdicht (&#8222;épopée
courtoise") en dat der lyriek. Vóór het midden dier eeuw waren
de meeste verhalen, die de onderscheidene &#8222;branches" van den
<i>Roman du Renart</i> vormen, reeds voor de eerste maal opgesteld<a href="#2.5">[5]</a>.

<p>Ook de Duitschers konden, lang vóór het ontwaken der
literatuur te onzent, op menig werk van beteekenis wijzen;
behalve de vroeger genoemde dichtwerken hadden zij reeds:
het Walthari-lied, EZZO'S lied over de Wonderen van Christus,
een gedicht over Koning ROTHER. Die nationale literatuur, in
hoe menig opzicht ook zelfstandig en oorspronkelijk, kon zich
echter niet onttrekken aan den invloed der Fransche literatuur,
die toen reeds den toon aangaf. De <i>Alexander</i> van PFAFFE
LAMBRECHT en het <i>Rolands-lied</i> van PFAFFE KONRAD waren
reeds in de eerste helft der 12<sup>de</sup> eeuw uit het Fransch vertaald;
in de tweede helft dier eeuw zou de vertaling eener branche
van den <i>Roman du Renart</i> volgen en de Fransche lyriek de
ontwikkeling der Duitsche bevorderen.

<p>Het is waarlijk niet vreemd dat wij dezen invloed van<a name="34"></a>
Frankrijk op Duitschland kunnen waarnemen ook in het land,
dat meer dan eenig ander een schakel tusschen hen vormde:
Limburg. Omstreeks 1170 werd binnen of bij de grenzen van
dat land de bekende geschiedenis van FLORIS en BLANCEFLOER
bewerkt in een dialect, dat misschien oorspronkelijk zuiver Limburgsch
geweest is of althans met evenveel recht tot het
Nederlandsch als tot het overige Nederduitsch kan gerekend
worden<a href="#2.6">[6]</a>. Het is den schrijver dezer bewerking, die een Fransch
voorbeeld volgde, blijkbaar slechts om het verhaal te doen
geweest; reflexie is, naar het schijnt, afwezig. Zijn verhaaltrant
is uiterst beknopt en zaakrijk, sober maar droog; van de
aandoening die dit liefelijk verhaal in latere dichters zou wekken,
is hier weinig te bespeuren. Taal en stijl van dit gedicht
zijn nog onbeholpen; de korte zinnen, en de hortende verzen
waarin dalingen niet zelden ontbreken, met hunne onzuivere
rijmen, wijzen op geringe technische vaardigheid.

<p>Veel duidelijker dan in dit gedicht vertoont zich de invloed
der literaturen van Frankrijk en Duitschland op de ontwikkeling
der onze in het werk van HEINRIC VAN VELDEKE.

<p>In de poëzie van dezen Limburgschen edelman uit de buurt
van Maastricht vinden wij de onderscheiden elementen vereenigd,
welke wij hier achtereenvolgens hebben leeren kennen:
hij legt den band tusschen de Latijnsche literatuur en de nationale
door zijne omwerking van een Latijnsch heiligenleven tot het
Limburgsch <i>Leven van Sint Servaes</i>; uit het Fransch vertaalt
hij een riddergedicht over ENEAS in zijne moedertaal, waaruit
het weer in het Middelhoogduitsch wordt overgebracht (<i>Eneît</i>);
in het Limburgsch dicht hij, onder den invloed der Fransche
(Provençaalsche) lyriek een dertigtal minneliederen die eveneens
in het Middelhoogduitsch worden vertaald. Zoowel zijne <i>Eneïde</i>
als zijne minneliederen hebben groote beteekenis gehad voor de
ontwikkeling der Middelhoogduitsche epische en lyrische poëzie.<a name="35"></a>

<p>Van zijn leven is ons weinig bekend. Hij schijnt op een of
andere wijze in betrekking te hebben gestaan tot den geestelijken
stand en het klooster van SINT SERVAES; blijkbaar kende
hij behalve de Fransche ook de Latijnsche literatuur, o.a. de
<i>Aeneïs</i>, de <i>Metamorphosen</i> en het epos van STATIUS<a href="#2.7">[7]</a>. Hij
ondernam c. 1171 de bewerking der <i>Vita</i> van den H. Servatius
op verzoek van gravin AGNES VAN LOON en van zekeren
kanunnik HESSEL, &#8222;die doen der costeryen plach." Hij heeft
in Duitschland gereisd, was omstreeks 1175 aan het hof van
Kleef en gaf zijn onvoltooide <i>Eneïde</i> daar te lezen aan gravin
MARGARETA, de bruid van LODEWIJK III, landgraaf van Thüringen.
Zijn handschrift werd hem ontstolen en eerst veel later
terug bezorgd, zoodat de voltooiing der <i>Eneïde</i> waarschijnlijk
kort vóór 1190 heeft plaats gehad. In Duitschland zal hij kennis
gemaakt hebben met de daar bestaande nationale literatuur,
o.a.: het <i>Anno-lied</i>, LAMPRECHT'S <i>Alexander</i>, KONRAD'S
<i>Rollands-lied</i>; ook de Duitsche sagen van dien tijd kunnen
hem niet vreemd zijn gebleven. Zijne minneliederen dagteekenen
misschien uit denzelfden tijd als zijne <i>Eneïde</i>. Ook heeft hij nog
een gedicht van &#8222;Salomon en de Minne" geschreven, dat ons
slechts uit eene aanwijzing van een Duitsch dichter bekend is<a href="#2.8">[8]</a>.

<p>Indien &#8222;meyster HEINRIC" begonnen ware met minneliederen
te dichten, vervolgens de hand geslagen had aan een ridderroman
waarvan de minne schering en inslag is, en daarna,
ouder en ernstiger geworden, getracht had door middel van
een heiligenleven goed te maken wat hij misdreven had met
het dichten dier wereldsche poëzie&mdash;dan zou hij gedaan
hebben, wat na hem door tal van andere Nederlandsche dichters
gedaan is. Die gang van zaken zou bovendien in overeenstemming
zijn geweest met wat de gewone levenservaring ons leert.
Naar het schijnt, heeft het tegenovergestelde plaats gehad: is
hij begonnen met de bewerking van een heiligenleven, om zich<a name="36"></a>
daarna tot minnepoëzie en ridderverhaal te wenden. Zoolang
deze voorstelling niet door nieuwe feiten aangetast is, zullen
wij ons er aan moeten houden.

<p>Daar zoowel <i>Sinte Servatius Legende</i> als de <i>Eneïde</i> bewerkt
zijn, de eene naar een Latijnsch, de andere naar een Fransch
voorbeeld, komt het er bovenal op aan, het karakter dezer
bewerkingen te leeren kennen. Over het algemeen volgt VELDEKE
zijne Servatius-legende, die hij telkens aanduidt als &#8222;die vite",
op den voet<a href="#2.9">[9]</a>. De letterkundige waarde dezer bewerking is
gering en herinnert ons dat wij bij den aanvang van de ontwikkeling
onzer literaire kunst staan. De gebrekkige uitdrukking,
de afgebroken zinbouw, de stootende verzen met hun
drietal heffingen doen ons denken aan de oude volkspoëzie.
In eene periode als:

<p class="quote">Alle die vergaderinghen
Al weynende dat sij songhen
Met luder stemmen: Osanna!
Doen was vroude ende yamer da,
</p>

<p>meent men een nagalm te hooren van deze verzen uit het
Lodewijkslied:

<p class="quote">Joh alle saman sungun
&#8222;Kyrieleison".
Sang was gisungan
Wig was bigunnan.
  Enz.
</p>

<p>Beelden en vergelijkingen zijn schaarsch en over het algemeen
onbeduidend. In een paar dier vergelijkingen bespeuren wij
eenige aandoening. Zoo b.v. in deze uit het eerste boek:

<p class="quote">Daer nae sprack der heilighe man,
&mdash;Die salighe diet ghemercken can&mdash;<a name="37"></a>
&#8222;Men mach in menghen synnen
&#8222;Gods heerscapie bekennen,
&#8222;Sijne ghenade ende sijne ghewalt.
&#8222;Ghij siet wale wie der wynter kalt
&#8222;Die eerde bevroret
&#8222;Ende haer vrocht testoret
&#8222;Ende tewrijvet ende verkeert;
&#8222;Ende als hij dan henne veert,
&#8222;Ende der somer aen gheyt,
&#8222;Dien alle die werelt gherne ontfeyt,
&#8222;Ende daer toe alle creatueren,
&#8222;Eyn yeghelijck nae sijnre natueren,
&#8222;Verhoghen sich ende vervrouwen.
&#8222;Allen die Gode ghetrouwen
&#8222;Ende doer hem lijden arbeit,
&#8222;Dien gheeft hij grote rijcheit,
&#8222;Woninghe in hiemelrijck
&#8222;Ende vroude ewelijck."
</p>

<p>Maar wanneer wij een blik in VELDEKE'S voorbeeld slaan en
daar op de overeenkomstige plaats lezen: &#8222;en", ait &#8222;quomodo
verna temperies redit post hiemem, sic post mortem orietur
beatis requies", dan zien wij dat VELDEKE'S verdienste hierin
bestaat, dat hij een dichterlijk onderdeel van zijn voorbeeld op
zelfstandige wijze heeft uitgebreid<a href="#2.10">[10]</a>.

<p>Ook waar wij elders verwachten, dat eenige stijging van
aandoening zich in den stijl en de verzen zal openbaren, zooals
b.v. in de visioenen, wordt die verwachting niet vervuld<a href="#2.11">[11]</a>.

<p>Toen VELDEKE zijn <i>Leven van Sint Servaes</i> bewerkte, gevoelde
hij zich een armen zondaar, die behoefte had aan de voorspraak
van den heiligen man bij God; die hoopte dat zijn
werk ter eere Gods zou strekken<a href="#2.12">[12]</a>. Maar de levensgeschiedenis<a name="38"></a>
van den heilige moge hem hebben gesticht, zij heeft noch zijn
gevoel noch zijne verbeelding kunnen treffen. Anders was dat met
de geschiedenis van ENEAS, zooals zij door een onbekend Fransch
dichter omstreeks 1170-'75 is verwerkt tot een ridderroman<a href="#2.13">[13]</a>.

<p>Wat dit gedicht opmerkelijk maakt, is vooral de wijze
waarop hier de liefde tusschen de beide seksen als dichterlijk
motief is gebruikt en de groote plaats die de ontleding van
het gansche gemoedsleven, van de hartstochten en vooral van
de liefde hier inneemt. Deze opvatting der liefde was iets
nieuws in de toenmalige literatuur. Aan de klassieken viel die
niet te ontleenen. Het is bekend, dat zoowel de toestand der
vrouw als de verhouding der beide seksen in de Oudheid gansch
anders was dan in de nieuwere tijden; er waren weinig dingen
die TACITUS in de Germanen sterker troffen dan juist hun achting
voor de vrouwen, hun eerbied voor het huwelijk, dat kuischheid
bij hen in eere was en dat de vrouw in het huwelijk stond als
eene gelijke tegenover den man. Door de opkomst van het ridderwezen,
eene Germaansche instelling, was dit gevoel van eerbied
jegens de vrouwen nog sterker geworden en had het zich, vooral
in Zuid-Frankrijk, onder den invloed der galanterie verfijnd.

<p>In het Fransche gedicht is de ontleding van den hartstocht
bij uitnemendheid reeds vrij ver voortgezet en, voor dien tijd,
fijn. Het is een van VELDEKE'S verdiensten dat alles nagevoeld
en in eigen trant het eerst in onze taal te hebben gezegd. Doch
al heeft hij een voorbeeld gevolgd, hij was geenszins louter
vertaler. Hij heeft heel wat gewijzigd of veranderd, weggelaten
of toegevoegd; meestal geschiedde dat om de juistheid der
uitdrukking te verhoogen of den gang van het verhaal te verduidelijken;
ook wel eens om de eischen van eigen kieschheid
of eigen smaak te bevredigen<a href="#2.14">[14]</a>. Verscheidene didactische uitweidingen,
overtollige beschrijvingen en mededeelingen heeft
hij laten vervallen. Desondanks telt zijn werk ongeveer 3000<a name="39"></a>
verzen meer dan het oorspronkelijke. Die grooter omvang is
toe te schrijven vooral aan de wijdloopigheid van den bewerker,
die zich openbaart o.a. in het uitspinnen van monologen en
van gevechten, ook in de beschrijving van zielstoestanden.
Waar hij beschrijft, ook naar het uiterlijk, toont VELDEKE
menigmaal wel talent, maar een onontwikkeld talent, terwijl
zijn smaak en zijne kunstvaardigheid nog gering blijken. Zoo
b.v. waar hij ons de Sibylle beschrijft, die ENEAS &#8222;toe Icônjen
in her hûs" bezocht. Een viertal verzen van het oorspronkelijk
gedicht zijn in de bewerking uitgedijd tot een 34-tal, zoodat men
hier met recht van VELDEKE'S werk mag spreken:

<p class="quote">grôt ende grâ was her dat hâr
end harde verworren&mdash;
dat wir wale spreken dorren&mdash;
alse eines perdes mane.
die frouwe hadde ane
vele onfrouwelîch gewant.
ein boech hade sî an der hant.
dar ane sach sî ende las.
doe schoude sî Enêas.
He marcde sî rechte.
dat mies<a title="[margin: mos.]"><sup>#</sup></a> lockechte
hiene her ût den ôren.
sî enmochte niet gehôren,
et enwâre, dat man riepe.
her ougen stonden er diepe
onder den ouchbrâwen,
langen ende grâwen,
die dâ vore hiengen&mdash;
end her ter nase giengen,
grouwelîch was her lîf:<a name="40"></a>
hem enwart nie wîf
alsô wonderlich kont.
swart ende kalt was her der mont.
sî sat in den gebâre,
alse er leven wâre
ân alre slachte wonne.
die tande stonden er donne<a title="[margin: dun (geplant).]"><sup>#</sup></a>
end wârn her lanc ende gele.
her was der hals end die kele
swart end gerompen<a title="[margin: gerimpeld.]"><sup>#</sup></a>.
sî selve was geskrompen
in bôsen gewande.
her arme end here hande
waren âdern ende vel<a href="#2.15">[15]</a>.
</p>

<p>Belangwekkend is op deze plaats de worsteling van een naïef
kunstenaar met zijne stof. De dichter is blijkbaar wel onder
den indruk en tracht dien zoo goed mogelijk weer te geven;
er is wel goede grondstof, er zijn wel goede deelen van een
beeld, maar hoe zonderling liggen zij dooreen. Telkens springt
hij van de afzonderlijke trekken op het geheel over of wordt
zijne eigen voorstelling hem te machtig, zoodat hij zich lucht
moet geven. Na de aardige vergelijking van het haar bij verwarde
paardemanen&mdash;de vergelijking raakt volgens VELDEKE
blijkbaar de grens der kieschheid&mdash;een blik op het onvrouwelijk
gewaad; zij had een boek in de hand; nu weer de détails:
vlokken mos (haar) hingen haar uit de ooren, diepliggende
oogen onder laag afhangende grijze wenkbrauwen; dan plotseling
een blik op het geheel: gruwelijk was haar lichaam; daarna
terugkeer tot de détails: de mond was zwart en koud; weêr
een algemeene indruk: hare houding gaf te kennen dat zij
geenerlei vreugde kende; zoo gaat het voort.<a name="41"></a>

<p>Kunst als deze, hoe onvolkomen ook, doet ons betreuren dat
VELDEKE'S invloed op de Nederlandsche dichters van later tijden
naar het schijnt zoo gering is geweest, want aanleg had hij zeker.

<p>Duidelijker nog dan in zijne <i>Eneide</i> blijkt die aanleg in het
dertigtal minneliederen, door hem onder den invloed der Fransche
hoofsche lyriek gedicht.

<p>In gevoelens en stemmingen, in keuze van voorstellingen en
uitdrukkingen blijven deze liederen binnen den kring van den
conventioneelen vrouwendienst, die zich in Frankrijk had ontwikkeld
en zich daar en elders deed gelden, zoowel in eene
min of meer kunstmatige werkelijkheid als in de poëzie.

<p>De verhouding van den minne zoekenden man tot de vrouw
die hij wenscht, wordt voorgesteld als een <i>dienst</i>: zij is de
meesteres, hij de dienaar. Telkens is ook in deze liederen sprake
van <i>dienen</i> en <i>dienst</i>. De minne wordt verheerlijkt:

<p class="quote">Von minne kumet uns allez guot:
diu minne machet reinen muot.
Waz solte ich sunder minne dan?<a href="#2.16">[16]</a>
</p>

<p>De vrouwen worden tegenover de mannen verdedigd, haar
toorn wordt gevreesd. Het zinnelijke in de verhouding der beide
seksen (het &#8222;umbevân") wordt dorperlijk genoemd:

<p class="quote">Wie mohte ich dat für guot entstân,
dat hê mî dorpelîche bâte
dat hê mî muoste al umbevân?<a href="#2.17">[17]</a>
</p>

<p>vraagt eene vrouw, die&mdash;naar de gewoonte in deze minnepoëzie&mdash;sprekend
wordt ingevoerd. Voor haar goeden naam
moet de minnaar zorg dragen; daarom mag hij zijne liefste niet
in het openbaar noemen; daarom ook moet hij haar en zich
hoeden tegen de booze tongen de (&#8222;rueger" en &#8222;nider") <a href="#2.18">[18]</a>. Niet
zelden begint een lied&mdash;ook dat was conventioneel geworden,<a name="42"></a>
maar conventie waarin waarheid schuilt&mdash;met een klein natuurschetsje
of een trek uit het natuurleven; hetzij om overeenstemming,
hetzij om tegenstelling tusschen natuurleven en
gemoedsleven te doen uitkomen. Tegenstelling vindt men al
dadelijk in het eerste lied:

<p class="quote">Ez sint guotiu niuwe mâre,
daz die vogel offenbâre
singent dâ man bluomen siet.
Zuo den zîten in dem jâre
stuende wol daz man frô wâre:
leider des enbin ich niet<a href="#2.19">[19]</a>.
</p>

<p>Overeenstemming treft men aan in verzen als deze:

<p class="quote">Ez tuont die vogele schîn<a title="[margin: toonen.]"><sup>#</sup></a>
daz si die boume sehent gebluot<a title="[margin: bloeiend.]"><sup>#</sup></a>.
ir sanc machet mir den muot
sô guot daz ich vrô bin
noch trûric niht kan sîn<a href="#2.20">[20]</a>.
</p>

<p>Maar niet zóó vast is VELDEKE in de leer van den vrouwendienst
of de natuur gaat hem soms boven de leer. Het moge
dorperlijk zijn naar het &#8222;umbevân" te verlangen, deze minnaar
doet wat hij niet laten kan:

<p class="quote">ich bat sie in der kartâten
daz si mich müese al umbevân<a href="#2.21">[21]</a>.
</p>

<p>en hij vraagt het niet te vergeefs. Hoe idealistisch ook gezind,
hij verliest den blik op de alledaagsche werkelijkheid daarom niet:

<p class="quote">Swer den vrouwen setzet huote<a title="[margin: bewaking.]"><sup>#</sup></a>,
der tuot daz übele dicke stêt.
vil manic man der treit die ruote<a title="[margin: draagt de roede.]"><sup>#</sup></a>
da er sich selben mite slêt<a href="#2.22">[22]</a>.<a name="43"></a>
</p>

<p>Ook de leukheid niet, die hem doet zeggen:

<p class="quote">geschihet mir als deme swan,
der singet als er sterben sal,
sô vliuse<a title="[margin: verlies]"><sup>#</sup></a> ich ze vil dar an<a href="#2.23">[23]</a>.
</p>

<p>Zoolang wij deze liederen slechts in eene Hoogduitsche overzetting
kennen, is het natuurlijk niet uit te maken of zij in
Limburg bekend zijn geworden, noch of zij ook in andere
deelen dezer landen verbreid zijn en invloed hebben geoefend
op de zich daar ontwikkelende literatuur. Wij komen op die
vraag nog even terug, doch kunnen nu reeds zeggen, dat wij
voor het bestaan van zulk een invloed geen afdoend bewijs
hebben. Ten opzichte der <i>Eneide</i> verkeeren wij in iets gunstiger
omstandigheden. Het is bekend dat MAERLANT in zijne <i>Historie
van Troyen</i>, sprekend over de geschiedenis van ENEAS en DIDO,
zegt: &#8222;Oec ist gedicht in Duytsche woert"<a href="#2.24">[24]</a>. Het is mogelijk,
dat hij hier het oog heeft op VELDEKE'S gedicht, maar zonder
nader bewijs mogen wij dezen regel natuurlijk niet als beslissend
beschouwen.

<p>Voorzoover wij nu kunnen zien, is VELDEKE'S invloed op
de ontwikkeling der Nederlandsche letterkunde gering geweest;
in allen gevalle op verre na niet zoo belangrijk als op die der
Hoogduitsche literatuur. Voor tal van Middelhoogduitsche
dichters is VELDEKE'S werk, met name zijne <i>Eneide</i>, een voorbeeld
geweest, dat zij bewonderden en navolgden. Zijn dichterlijk
verhaal gaf in Duitschland den stoot tot het ontstaan der
epische minnepoëzie en minstens eene eeuw lang wordt hij
door Duitsche dichters gelezen en geprezen, ook door de
grootsten onder hen als WOLFRAM VON ESCHENBACH, den
duister-verhevene en den beminnelijken GOTTFRIED VON
STRASSBURG<a href="#2.25">[25]</a>.

<p>VELDEKE'S werk, het werk van een ontwikkeld dichter, die<a name="44"></a>
reeds zekere mate van individualiteit vertoont, behoorde tot de
kunstpoëzie dier dagen. In die poëzie is een Nederlander de
Duitschers vóórgegaan. Naast die kunstpoëzie echter bestond
in Duitschland eene nationale verhalende volkspoëzie. Gedeeltelijk
was deze, in den tijd waarvan wij spreken, reeds onder den
invloed gekomen der hoofsche epiek. De beide bekende heldendichten
<i>Nibelungen</i> en <i>Gudrun</i> leveren daarvan het bewijs en
toonen ons van welken aard die invloed is geweest. Een ander
deel dezer volkspoëzie was vrij gebleven van dien invloed van
het hoofsche epos. Die soort van poëzie vinden wij vertegenwoordigd
in een aantal verhalende gedichten, meerendeels
In het laatst der 12<sup>de</sup> eeuw gemaakt en voor een deel afkomstig
uit de Rijnlanden. Men pleegt ze samen te vatten onder
den naam: <i>speelmanspoëzie</i>, omdat zij zwervende dichters en
voordragers tot makers hadden. Ook treedt in vele dezer gedichten
een speelman op den voorgrond. De meest bekende
zijn: <i>Orendel, Salman und Morolf, Hertog Ernst, Sint Oswald</i>.
Alle herinneren door hun inhoud en hun trant min of meer
aan een vroeger gedicht van dezen aard: de geschiedenis van
<i>Koning Rother</i>, al beweegt dat verhaal zich in hooger sfeer
dan deze latere werken. In alle leveren de Kruistochten den
historischen achtergrond; in verband daarmede vinden wij
hier dan ook telkens melding gemaakt van schepen en zeereizen.
Het verhaal dier tochten naar verre landen geeft den dichters
natuurlijk ruimschoots gelegenheid hunnen hoorders allerlei
vreemds en wonderbaarlijks voor oogen te brengen; vooral
het verhaal van Hertog ERNST is met dat wonderbare vervuld.
Het komisch element openbaart zich op vele plaatsen, gewoonlijk
in ruwe grappen zooals men ze van deze dichters verwachten kon<a href="#2.26">[26]</a>.

<p>Hier staat de Nederlandsche poëzie tegenover de Hoog- en
Nederduitsche in eene andere verhouding dan bij VELDEKE:
dáár was het onzerzijds <i>geven</i>, hier <i>nemen</i>. Beide boven<a name="45"></a>
aangewezen soorten van volkspoëzie vinden wij te onzent vertegenwoordigd:
het volksepos onder den invloed der hoofsche
ridderpoëzie in eene vertaling der <i>Nibelungen</i>; de speelmanspoëzie
in het gedicht <i>van den Bere Wisselau</i> en misschien ook
in dat <i>van Sinte Brandaen</i>.

<p>In welken tijd hebben de bewoners dezer landen voor het
eerst kennis gemaakt met de Nibelungen-sage? Op die vraag
moeten wij het antwoord schuldig blijven. Dat er geen grond
bestaat om den bewoners dezer landen een aandeel toe te
kennen in de <i>vorming</i> van het Oudgermaansch heldendicht,
hebben wij hiervoor uiteengezet. Daarin ligt natuurlijk niet
opgesloten, dat men hier te lande geene kennis van die <i>elders
ontstane</i> heldenpoëzie of heldensage kan hebben gedragen.

<p>Het mag waarschijnlijk heeten dat de, in een bericht der 10<sup>de</sup>
eeuw en in den <i>Reinaert</i> vermelde, koning HERMENRYC de bekende
Gotenkoning der heldensage is<a href="#2.27">[27]</a>. Ook weten wij dat de
abdij van Egmond reeds in de 11<sup>de</sup> of in het begin der 12<sup>de</sup> eeuw
een exemplaar van het <i>Walthari-lied</i> heeft bezeten<a href="#2.28">[28]</a>. Weliswaar
was het slechts een Latijnsche vertaling waarin dat heldendicht tot
ons is gekomen; doch juist dat Latijn zal het aantrekkelijk hebben
gemaakt voor de geestelijken dier dagen en in allen gevalle mag
men de aanwezigheid van dat dichtwerk beschouwen als een
bewijs van belangstelling in de Oudgermaansche heldensage.

<p>Heeft men hier te lande, zij het dan ook slechts in het
Zuidoosten, Nibelungen-liederen gekend, vóórdat het, later uit
die liederen ontstane, epos in het Nederlandsch is vertaald?
Die vraag hangt samen met het vraagstuk van den ouderdom
dier vertaling. Volgens de meeste Duitsche geleerden is het
epos, zooals wij het tegenwoordig hebben en dat het voorbeeld
is geweest der Nederlandsche vertaling, niet ouder dan 1205<a href="#2.29">[29]</a>.
Nu vinden wij echter dat VELDEKE in zijn <i>Leven van Sint
Servaes</i> spreekt van ATTILA als &#8222;Bodelinghes son" <a href="#2.30">[30]</a>; deze vaders<a name="46"></a>naam
komt ook in de <i>Nibelungen</i> meer dan eens voor. Was
VELDEKE nu met dezen naam bekend geworden door de
<i>Nibelungen</i> of kende hij dien van elders? Dat hij dien naam
in Duitschland heeft leeren kennen, evenals de namen der
heldenzwaarden Eggesas, Mimming, Nagelring, waarover hij
in de <i>Eneïde</i> spreekt, is niet waarschijnlijk; immers hij heeft,
naar het schijnt, eerst na het dichten van den <i>Servaes</i> in
Duitschland gereisd.

<p>Een andere grond om te vermoeden, dat hier misschien
Nibelungen-liederen in omloop zijn geweest, is dit: nog in de
15<sup>de</sup> eeuw vinden wij den melkweg in een Geldersch-Kleefsch
woordenboek genoemd: <i>Ver Broenelden strait</i><a href="#2.31">[31]</a>.

<p>Wijst het in zwang komen en blijven van een dergelijken
naam niet op langdurige bekendheid met de Nibelungen-sage?
Is het wel aannemelijk dat een dergelijke naam in zwang zou
kunnen komen door den invloed eener schriftelijke vertaling
en moet hier niet veel eer gedacht worden aan den gestadigen
invloed eener mondelinge overlevering?

<p>Wat daarvan zij, vast staat, dat men het Nibelungen-lied
in het Nederlandsch vertaald heeft en, indien de tijdsbepaling
der Duitsche geleerden juist is, dat deze vertaling nà 1205 is
vervaardigd<a href="#2.32">[32]</a>. Hoe lang na 1205? Dat is niet met een jaartal
aan te geven. Doch er bestaat reden om te gelooven, dat onze
vertaling in de eerste helft der 13<sup>de</sup> eeuw is gemaakt. De
populariteit van dit epos zal zich spoedig ook over de grenzen
dezer landen hebben verbreid; het handschrift dat de fragmenten
der Nederlandsche vertaling bevat, schijnt nog tot de 13<sup>de</sup> eeuw
te behooren; het feit dat MAERLANT in zijn vroegste werk
<i>Alexander</i> den vernederlandschten naam van ATTILA: <i>Ettel</i>
gebruikt en in zijn <i>Spiegel Historiael</i> dien van <i>Diederic van
Berne</i>, mag doen vermoeden dat hij deze namen misschien
uit de vertaling der <i>Nibelungen</i> heeft leeren kennen.<a name="47"></a>

<p>Van die vertaling zijn ons slechts twee kleine fragmenten
over, elk van 72 verzen, die een gedeelte der 16<sup>de</sup> en een
gedeelte der 17<sup>de</sup> Aventiure van het oorspronkelijk epos behelzen.
Of men het gansche gedicht vertaald heeft, moet dus
onzeker blijven; ook hoe onze voorouders het genoemd hebben.
Dat men van het <i>Nevelingen-lied</i> of van de <i>Nevelingen</i> zal
hebben gesproken, is onwaarschijnlijk, omdat dit woord reeds
in de 13<sup>de</sup> eeuw eene gansch andere beteekenis had (<i>neef</i> of
<i>verwant</i>).

<p>Ook bij deze vertaling hebben wij in de eerste plaats te
vragen naar het karakter der vertaling en de wijze waarop de
vertaler zich van zijne taak heeft gekweten<a href="#2.33">[33]</a>.

<p>Gunstig kan het oordeel over zijn werk niet luiden. Zijne
verzen zijn vrij goed en hij heeft wel getracht het episch rhythme
van het origineel weer te geven; doch zijne gebrekkige kennis
van het Duitsch belemmerde hem in zijn werk als een blok
aan het been. Waar hij een woord of een vers niet begreep,
liet hij het weg, of&mdash;erger&mdash;verving het door een stoplap
als: &#8222;dat doe ic u verstaen" en &#8222;dies was hi wel blide". Aan
zijne gebrekkige taalkennis is waarschijnlijk toe te schrijven,
dat, vooral in het tweede fragment, de gang van het verhaal
hier en daar onduidelijk of verward is. De aanschouwelijkheid
van het jachttooneel heeft bij de overbrenging geleden; voor
het krabben en bijten van den beer dien SIEGFRIED vangt,
heeft de vertaler geen oog gehad; geen oog ook voor SIEGFRIEDS
rijke kleeding, voor de fraai bewerkte pijlen en het goede zwaard
BALMUNG. De gevoelige regels uit het oorspronkelijk gedicht
over KRIEMHILDE'S droefheid:

<p class="quote">ir hetet mîn vergezzen, des mag ich wol jehen,
dâ ich dâ wart gescheiden von mîme lieben man.
&#8222;daz wolde got" sprach Kriemhilt, &#8222;waer iz mir selber getân".<a name="48"></a>
</p>

<p>zijn weergegeven door het onbeteekenende:

<p class="quote">Nu is mijn welvaren voerwert meer gedaen.
</p>

<p>Ook den trek dat KRIEMHILDE niet kan besluiten den geliefden
man te laten begraven, mist men in de Nederlandsche bewerking.

<p>Van den persoon des vertalers is ons niets bekend, evenmin
als van de auteurs van <i>Wisselau</i> en <i>Brandaen</i>. Dat is geen
toeval, maar in overeenstemming met het onpersoonlijk karakter
der volkspoëzie, in tegenstelling met de bekendheid van de
auteurs der meer individueele kunstpoëzie. Indien wij echter
in aanmerking nemen dat in het laatste couplet van het tweede
fragment de geestelijke tint bij de overzetting vrij wat sterker
is geworden, dan zouden wij geneigd zijn voorloopig een
geestelijke voor den bewerker te houden.

<p>Maar geen geestelijke zal het geweest zijn, die ons het verhaal
<i>van den Bere Wisselau</i> heeft nagelaten. Of zoo al, dan een tot
speelman verloopen geestelijke of klerk, een dier vaganten of
goliarden, gelijk er in de 12<sup>de</sup> en 13<sup>de</sup> eeuw zoovele rondzwierven:
arme schooiers, tuk op een goeden maaltijd, en als
GARGANTUA in extaze gerakend &#8222;au seul son des pintes et
flacons"; verloopen studenten, wier ideaal was

<p class="quote">in taberna mori,
ubi vina proxima
morientis ori
</p>

<p>wien uit de engelenkoren de smeekbede reeds tegenklonk:

<p class="quote">&#8222;Deus sit propitius
isti potatori".
</p>

<p>Want zoo ergens, dan vinden wij hier in onze literatuur de
rechte speelmanspoëzie. Reeds uit den kort samengevatten inhoud
van het gedicht kan dat blijken<a href="#2.34">[34]</a>.<a name="49"></a>

<p>Het begin van het fragment brengt ons naar het land van
den reuzenkoning ESPRIAAN. Wij zijn aan het zeestrand. Koning
KAREL is juist met zijne &#8222;genooten" op een schip aangekomen.
Onder zijn gevolg is een reusachtige beer, Wisselau genaamd,
die zekeren GEERNOUT als zijn meester gehoorzaamt. Een reus
die de wacht aan het strand houdt, wordt door Wisselau
gedood. Nu komt koning ESPRIAAN met zijne reuzen. Op zijne
vraag verneemt hij van GEERNOUT, dat er nog vier zulke
beren in het schip gebonden liggen. Uit vrees noodigt ESPRIAAN
koning KAREL en de zijnen op zijn kasteel. GEERNOUT trekt
Wisselau een rok van vier kwartieren aan, dien hij voor hem
had laten snijden ter gelegenheid van een hoffeest te Aken en
volgt met den beer de overigen. Als zij aan ESPRIAANS burcht
komen, loopt de portier op het zien van Wisselau jammerend
van angst weg. GEERNOUT gelast den beer in de &#8222;gargoensche
tale" (jargon) die zij beiden alleen verstaan, dat hij naar de
keuken moet loopen, den opperkok bij het haar grijpen en in
den soepketel werpen; daarna met den ketel de zaal binnenkomen,
om de reuzen nog meer schrik aan te jagen. Dat
geschiedt. Schenkers en drossaten komen de zaal binnenvliegen
om ESPRIAAN te melden wat met den opperkok BRUGIGAL
gebeurd is. Achter hen aan komt de beer met zijn grotesken
last. ESPRIAAN wil vluchten, maar GEERNOUT trekt hem neer
op zijn zetel. Wisselau gaat den kok verslinden; grimmig kijkt
hij rond, zoodat de reuzen doodsbenauwd op de zaalbalken
klimmen. De reuzenkoning smeekt GEERNOUT om hulp en
deze belooft den beer mak te zullen maken. In zijn gargoensch
zegt hij tot hem, dat zij een schijngevecht zullen houden;
Wisselau moet zich daarin laten overwinnen. Nadat de worsteling
geëindigd is, staan de reuzen verbaasd over de kracht van den
kleinen man. GEERNOUT zegt schertsend tot den beer dat er
niets meer te eten is; ESPRIAAN lacht, maar Wisselau wordt<a name="50"></a>
boos en schudt zich, zoodat de kostbare knoopen van zijn
rok springen. Daarna werpt hij den rok op het vuur en gaat
er voor zitten om zich te warmen. Daar zat hij als een jonker!
Voor geen duizend mark zou een reus hem gelast hebben op
te staan; zij blijven op veiligen afstand van het vuur en den
beer. Een maaltijd wordt voor de gasten aangericht en men
beraadslaagt over het nachtverblijf. Koning ESPRIAAN zou den
beer gaarne kwijt zijn. GEERNOUT denkt er over hoe hij koning
KAREL en zijne gezellen behouden weer uit het reuzenland zal
brengen.&mdash;Daar eindigt het fragment.

<p>De kern van dit verhaal kenden wij reeds van elders<a href="#2.35">[35]</a>,
ESPRIAAN of ASPRIAAN, zooals hij in de Duitsche sagen wordt
genoemd, is een ontzagwekkende reus, die o.a. ook in het
gedicht van koning ROTHER voorkomt als koning van het
verre reuzenland. In eene Noorsche sage bevindt hij zich onder
het gevolg van koning OSANTRIX, die naar de hand eener
Hunsche prinses dingt; hij wordt vergezeld door zijne drie
broeders: WIDOLF &#8222;mit der Stange", ATGEIR en AVENTROD.
WIDOLF (elders WIDOLT) wordt door zijne broeders wegens
zijne wildheid aan een keten meegevoerd; want, laat men hem
los, dan slaat hij met zijne ijzeren stang woedend om zich heen.

<p>Een deel dezer sage kan als tegenhanger van het Middelnederlandsch
fragment dienen: WIDGA, THIDRIKS strijdgenoot
in een gevecht van den held van BERN en ATTILA tegen koning
OSANTRIX, is door WIDOLFS stang neergeslagen, door den
vluchtenden vijand gebonden en meegevoerd. Hierop doen
WILDIFER, een ander strijder van THIDRIK, en ISUNG, diens
voornaamste speelman, gezamenlijk eene poging om den
gevangene door list te bevrijden. WILDIFER laat zich in eene
berenhuid naaien en wordt zoo door zijn gezel bij den halsband
geleid. In 's konings hof aangekomen, slaat ISUNG meesterlijk
de harp en op die tonen dartelt en huppelt zijn beer, dien hij<a name="51"></a>
<i>Vizleo</i> (Witte leeuw) noemt, tot verbazing van allen. OSANTRIX
wil nu ook den moed van het dier op de proef stellen; op
eene schoone vlakte worden, in tegenwoordigheid eener groote
menigte, zestig groote jachthonden op Vizleo losgelaten. De
koning is ook aanwezig, vergezeld door zijne dienstmannen,
onder welke zich de geboeide WIDOLF bevindt, geleid door
zijn reusachtigen broeder ABENTROD. De beer grijpt den
grootsten brak en slaat daarmede twaalf der beste honden dood.
Toornig gaat de koning met ontbloot zwaard op den beer los
en brengt hem een houw in den rug toe; het zwaard doorklieft
de berenhuid maar stuit af op de &#8222;bronie" (maliënkolder)
daaronder. Als OSANTRIX dan naar de zijnen wil terugkeeren,
rukt WILDIFER zijn zwaard uit de handen van den speelman,
loopt den koning na en houwt hem het hoofd af. Ook tegen
de reuzen ABENTROD en WIDOLF keert hij zich en verslaat
hen. WIDGA wordt bevrijd en keert terug tot THIDRIK.

<p>In hoever nu in de Noorsche sagen, onder de gedaante
van den beer, Thor schuilt en het berengevecht eigenlijk een
strijd van zomer en winter moet voorstellen, is voor ons van
minder gewicht. Duidelijk blijkt echter uit het voorgaande de
samenhang van het Nederlandsch gedicht met andere, ook tot
poëzie verwerkte, Germaansche sagen. Deze en dergelijke verhalen
moet de dichter van den <i>Wisselau</i> gekend hebben; daar
heeft hij blijkbaar de elementen gevonden, die door hem in
eigen trant zijn bewerkt en vereenigd. Het gedicht van koning
ROTHER was in de Rijnlanden ontstaan en de herinnering aan
den geketenden beer leefde daar ook in liederen als dat &#8222;von
dem übelen wîbe" voort. Naar de oostelijke grenzen wijst ons
dan ook niet alleen de taal van het gedicht, maar evenzeer de
vorm van den naam <i>Wisselau</i>, die in het Nederlandsch
<i>Wittelau</i>. zou moeten luiden<a href="#2.36">[36]</a>. In het oosten of zuidoosten
des lands zal dit speelmansgedicht zijn ontstaan, waarschijnlijk<a name="52"></a>
kort na den tijd, waaruit ook de Duitsche speelmansgedichten
dagteekenen&mdash;, nl. het laatst der 12<sup>de</sup> of den aanvang der
13<sup>de</sup> eeuw. MAERLANT kende ons gedicht reeds, want in zijn
<i>Spieghel Historiael</i> laat hij er zich afkeurend over uit. Tot
tweemaal toe verwijt hij den dichters van beroep dat zij in
hunne poëzie KAREL DEN GROOTE beliegen en onder andere
gedichten van dien aard vermeldt hij ook &#8222;van bere Wisslau
die saghe" en

<p class="quote">Van bere Wisslau die snodelhede<a title="[margin: onwaardige, armzalige dingen.]"><sup>#</sup></a>
ende meneghe favele groet ende cleine<a href="#2.37">[37]</a>.
</p>

<p>MAERLANT'S ergernis zal vermoedelijk vooral hebben gegolden,
dat men een vorst als KAREL DEN GROOTE in zulk gezelschap
bracht. Maar ook GEERNOUT met zijn beer kunnen hem niet
behaagd hebben. In GEERNOUT toch hebben wij blijkbaar een
dier zwervende speellieden voor ons, die er altijd zijn geweest
en er nog zijn: beurtelings kunstenmaker, goochelaar, muzikant,
dichter of ten minste zanger en voordrager, die niet zelden
met gedresseerde dieren rondreisden. Een van het soort waartoe
ook de &#8222;Sarrasijn" behoorde, &#8222;die voor mijn here speelde met
eenen bere", van wien eene grafelijkheids-rekening der 14<sup>de</sup> eeuw
gewag maakt<a href="#2.38">[38]</a>.

<p>Boven zulk volkje voelde een eerzaam klerk en gezeten burger
als MAERLANT zich ver verheven.

<p>De speellieden waren er vooral op uit, hun publiek te doen
lachen; gedurig hooren wij in dit gedicht dan ook van <i>lachen</i>
en <i>scop</i> (scherts) spreken. Die grappen waren niet van het
fijnste soort; dat kan men verwachten: een beer, potsierlijk
uitgedost in zijn rok met kwartieren als in een ridders wapenrok;
een kok, gekookt in zijn eigen soepketel; een angstige
portier, roepend, schreeuwend: &#8222;o wi, o wach!"; schenkers<a name="53"></a>
en drossaten die, hals over kop, een zaal komen binnenvluchten,
zoodat hunne armen, beenen en hoofden het zwaar te verantwoorden
hebben; de vraatzucht van een beer die zich zoo dik
gegeten heeft, dat de knoopen hem van den rok springen als
hij zich schudt; angstige reuzen op zaalbalken hunne toevlucht
zoekend; een reuzenkoning, met schuine blikken naar zijn vreeselijken
gast loerend&mdash;alles gruwzaam of grof, doch niet zonder
zekere ruw-komische kracht en wel geschikt om de ruige lippen
van ruwe poorters en boeren te plooien tot een breeden lach.

<p>Een meester in de kunst was deze speelman evenmin als
de meeste zijner gildebroeders; hij bekommert zich weinig om
de overgangen in zijn verhaal, dat in reeksen van kort afgebroken
volzinnen als met vlugge schokjes voortspoedt met veronachtzaming
zoowel van de maat der verzen als van de
zuiverheid der rijmen. Waartoe zou het hem ook gediend hebben,
zorg te besteden aan rijm en maat? Zijn publiek was er
onverschillig voor; dat publiek wilde aangenaam bezig gehouden,
geboeid worden; hoe meer nieuws en wonderbaars hoe beter;
op dit publiek, tot hetwelk de dichter zich meer dan eens richt,
was alles berekend. Geen wonder voor wie in het oog houdt,
dat deze dichters van hunne kunst leven moesten.

<p>Tot datzelfde publiek moet in ongeveer dienzelfden tijd ook
het gedicht <i>van Sente Brandane</i> zich gericht hebben. Deze
BRANDAEN was abt van een Iersch klooster. Eens zat hij te
lezen in een boek dat allerlei verhalen van wonderen bevatte.
Hij werd boos over zoo ongeloofelijke dingen en wierp het
boek op het vuur. Een engel kondigt hem nu aan, dat hij tot
straf voor zijn ongeloof met een aantal zijner monniken moet
scheep gaan en negen jaren lang rondzwalken. Op hunne
tochten zien zij zooveel wonderbaarlijks, dat den abt alle twijfelzucht
vergaat. Nu mag hij naar zijn klooster terugkeeren en
sterft kort daarna.<a name="54"></a>

<p>De kern van dit verhaal is reeds in de 10<sup>de</sup> eeuw te vinden
in een Latijnsche legende: <i>Peregrinatio Sancti Brandani Abbatis</i>
en werd later in verscheidene Europeesche talen, zoowel in
proza als in poëzie, bewerkt. Waarschijnlijk is deze stof tusschen
1173&ndash;1180 aan den Neder-Rijn in een rijmwerk behandeld en
misschien niet lang daarna in het Nederlandsch vertaald<a href="#2.39">[39]</a>.

<p>Dat wij hier het werk van een speelman voor ons hebben,
kan niet betwijfeld worden door iemand, die ook maar eenigszins
op de hoogte is van deze soort poëzie. Evenals in den <i>Oswald</i>
en den <i>Orendel</i> hebben wij hier eene half-ascetischen half
ridderlijken zeetocht (de <i>Brandaen</i> spreekt van &#8222;recken");
vooral in het gedicht van <i>Hertog Ernst</i> vinden wij tal van
wonderbaarlijke zaken en personen die ook hier voorkomen:
zoo b.v. de leverzee en den magneetberg; de schitterende karbonkels;
het prachtig paleis, met de in den muur gegraveerde
dieren; de menschen, met zwijnskoppen en kranenhalzen, in
zijden gewaden, gewapend met bogen; de vermelding der
Pygmeeën. Een kluizenaar die op een eenzame rots woont,
vindt men weer in het verhaal van <i>Sint Oswald</i>.

<p>Dat ook in den <i>Brandaen</i> drossaten en schenkers voorkomen,
die veroordeeld zijn om na hun dood dorst te lijden, zoodat
ze in honderd jaren geen droppel water binnen krijgen, is
een der vaste trekken van de speelmanspoëzie<a href="#2.40">[40]</a>. Het was
een onschuldige wraakneming der speellieden op degenen die
hen onder hunne voordracht niet voldoende van nat en droog
hadden voorzien.

<p>Echter heeft de Nederlandsche bewerking ook elementen,
welke men niet vindt in een der drie Duitsche bewerkingen
die voortgekomen zijn uit het oorspronkelijk Nederrijnsch
gedicht. Ik heb hier het oog vooral op de merkwaardige ontmoeting
van Brandaen met een sprekend reuzenhoofd dat door
den vloed op het strand geworpen is. Een dergelijk verhaal<a name="55"></a>
vindt men ook in de legenden van S. MALO en S. MACARIUS.
In de eerste legende is sprake niet van het hoofd doch van
het gansche lichaam van een gestorven heidenschen reus; in
de tweede van een reuzenhoofd. Beide reuzen laten zich doopen.
In dat laatste opzicht nu geeft de Nederlandsche bewerking ons
iets eigenaardigs. Brandaen stelt aan het reuzenhoofd voor,
zich te laten doopen. Maar de doode weigert, omdat hij vreest
zijn toestand te zullen verergeren: liet hij zich doopen en zondigde
hij dan opnieuw, dan zou hij, als Christen, veel strenger
gestraft worden. En dus, zoo besluit hij:

<p class="quote">  willic weder varen
Te mijnre aermer scaren
In die deemsternesse<a title="[margin: duisternis.]"><sup>#</sup></a><a href="#2.41">[41]</a>.
</p>

<p>Mij zou het niet verwonderen, indien de Nederlandsche bewerker,
bij deze vermoedelijk van hem afkomstige passage,
aan den Frieschen koning RADBOUD gedacht heeft, die door
den apostel WULFRAN gedoopt zou worden. Immers, als deze
heiden verneemt dat zijne koninklijke voorzaten de plaats der
helsche verdoemenis bewonen, trekt hij den voet uit de doopvont
terug en wil liever met zijne voorouders in de hel dan
met de Christenen in den hemel verblijven<a href="#2.42">[42]</a>. Opmerkelijk
mag ten slotte heeten, dat wij in de Nederlandsche bewerking
op een paar plaatsen een komisch element aantreffen, waar dat
in de drie ons overgebleven Duitsche bewerkingen ontbreekt.
Ook dat getuigt dat wij hier het werk van een speelman voor
ons hebben<a href="#2.43">[43]</a>.

<p>Lang niet alles in het wezen en de herkomst van dit gedicht
is ons duidelijk; wij moeten vele vraagteekens laten staan en
zouden er nieuwe kunnen bijvoegen. Doch er schijnt mij voldoende
grond aanwezig om aan te nemen, dat het uit het
Duitsch vertaald is en met de vertaling der <i>Nibelungen</i> en het<a name="56"></a>
gedicht <i>Van den Bere Wisselau</i> dagteekent uit het laatst der
12<sup>de</sup> of den aanvang der 13<sup>de</sup> eeuw. Ook de twee laatstgenoemde
werken alleen zouden reeds kunnen volstaan om ons in de
literatuur van dien tijd zoowel den samenhang met als de losmaking
van het overig Duitschland te toonen.

<p>Dat er samenhang was, behoeft niet te worden aangetoond.
Wel dient de aandacht te worden gevestigd op het gewicht
van feiten als de vertaling van <i>Nibelungen</i> en <i>Brandaen</i>, als
de bewerking van <i>den Bere Wisselau</i>. Want uit dat overbrengen
van de eene taal in de andere blijkt, dat de bewoners dezer
landen zich een ander volk voelden dan de overige Duitschers;
het gedicht <i>van den Bere Wisselau</i>, zelfstandige bewerking van
Duitsche gegevens, toont ons dat gevoel in nog hooger mate.

<p>Staatkundig bleef een deel dezer volken nog lang afhankelijk
van Duitschland; in cultuur en kunst, ook in de literaire kunst,
zouden zij steeds meer hunne eigen wegen gaan. Zij zouden
dat vooral doen, nadat Brabant en Vlaanderen op den voorgrond
waren getreden en Limburg op den achtergrond was
geraakt. Meer en meer zullen Brabant en vooral Vlaanderen
de leiding der literaire beweging krijgen. Wanneer zij daarmede
begonnen zijn, is moeilijk te zeggen. Is de vertaling der <i>Nibelungen</i>
misschien uit Brabant afkomstig? Zijn de beide redacties
van den <i>Brandaen</i> in het oosten des lands of elders gemaakt?
Dagteekenen de bewerkingen der Fransche ridderromans, welke
MAERLANT in één adem noemt met de &#8222;sage van den bere
Wisslau", uit denzelfden tijd als de <i>Wisselau</i>?

<p>Tot het geven van afdoende antwoorden op die vragen zijn
wij vooralsnog niet in staat. Slechts op de laatste vraag mag
men misschien: &#8222;ja" antwoorden of: &#8222;het is waarschijnlijk."

<p>Zeker is: dat de bewoners dezer landen zich van de overige
Duitschers moesten losmaken, vóórdat er sprake kon zijn van
hunne ontwikkeling tot een zelfstandig volk en ook: dat de<a name="57"></a>
hier aanwezige kiemen van nationaliteit beter bodem vonden
in het verder van Duitschland af, en aan zee gelegen, Vlaanderen,
dan in het grensland Limburg.

<p>In Vlaanderen, Brabant en Limburg zien wij gedurende de
13<sup>de</sup> eeuw, op welker drempel wij nu staan, eene half-internationale,
half-nationale kunst groeien en bloeien.

<p>Uit welken bodem zij opschoot, onder welke omstandigheden
zij zich ontwikkelde, zullen wij nu trachten te verhalen.<a name="58"></a>

<hr>

<h3>AANTEEKENINGEN.</h3>

<p class="footnote">[Voetnoot <a name="2.1">1</a>: Vgl. voor dit overzicht der Kruistochten vooral MOLL'S <i>Kerkgesch.</i>,
II, 1, bl. 7 volgg.]

<p class="footnote">[Voetnoot <a name="2.2">2</a>: Vgl. MAERLANT'S <i>Spiegh. Historiael</i> (edd. DE VRIES en VERWIJS),
III, bl. 366.]

<p class="footnote">[Voetnoot <a name="2.3">3</a>: MOLL, t.a.p.]

<p class="footnote">[Voetnoot <a name="2.4">4</a>: Zie I, 1116. Zie ook I, 682&ndash;3: &#8222;In ebreuschen, in dietschen || In
walschen ende in vriesschen". Vgl. ook <i>Roman van Torec</i>, vs. 2556:
&#8222;Joncfrouwe, sprecti diets oft walsc?" In den <i>Rinclus</i>, vs. 602 <i>walsch</i>
en <i>vriesch</i> tegenover elkander gesteld.]

<p class="footnote">[Voetnoot <a name="2.5">5</a>: Vgl. <i>Hist. de la langue et de la Littérature française....</i> sous
la direction de L. PETIT DE JULEVILLE I, 49 suivv. (o.a. 92, 100&ndash;101),
171 en L. SUDRE, <i>Les sources du Roman de Renart</i>, p. 341.]

<p class="footnote">[Voetnoot <a name="2.6">6</a>: Vgl. SCHERER, <i>Gesch. der D. Lit.</i>, S. 143&ndash;4; PIPER, <i>Spielmannsdichtung</i>,
II, 299; <i>Grundriss der German. Phil.</i>, II, 1, 258.
Uitgegeven door STEINMEYER in <i>Z.f.d.A.</i>, 21, Bd. S. 307 flgg.
STEINMEYER gelooft dat de afschrijver aan de taal een Hoogduitsche
tint gegeven heeft.

<p class="footnote">De bewerker schijnt eene Fransche redactie te hebben gevolgd,
waaruit n<sup>o</sup>. 1 en n<sup>o</sup>. 2 der door ED. DU MÉRIL uitgegevene redactie's
zijn voortgevloeid. De fragmenten komen overeen met ASSENEDE'S bewerking,
vs. 2315&ndash;3945 en tellen samen 368 verzen; daartusschen
zijn echter op vele plaatsen verzen weggevallen. STEINMEYER'S
raming van het geheel (c. 3700 verzen) schijnt mij te hoog: ASSENEDE'S
bewerking die veel uitvoeriger is, telt er slechts 3980.]

<p class="footnote">[Voetnoot <a name="2.7">7</a>: Dat hij zich &#8222;ongheleert ende ongherecht" noemt (I, 186) zal
wel eene uiting van nederigheid zijn. Immers onmiddellijk daarvoor
stelt hij zich zelven tegenover de &#8222;ongheleerde luden". Vgl. bovendien
het Latijn in den proloog en eene plaats als II, 944&ndash;946.]

<p class="footnote">[Voetnoot <a name="2.8">8</a>: Zie al het wetenswaardige omtrent VELDEKE samengevat in de
Inleiding tot BEHAGHEL'S <i>Eneide</i>. Over VELDEKE'S taal nog te vergelijken
wat Prof J.H. KERN mededeelt in <i>Museum</i> 1900, bl. 213&ndash;218.
Overigens nog BORMANS' Inleiding op <i>Sint Servatius Legende</i>.]<a name="59"></a>

<p class="footnote">[Voetnoot <a name="2.9">9</a>: VELDEKE'S bewerking stemt het meest overeen met het leven
van S. SERVAES, dat men vindt in de <i>Gesta pontificum Tungrensium
Trajectensium et Leodiensium</i> in de 10e eeuw samengesteld door den
abt HARIGER. Vgl. over een fragment van een hs. van het eind der
12e eeuw: <i>Z.f.d.A.</i>, Bd. 27, 146&ndash;157. Over een Duitsch leven
van S. SERVAES uit ongeveer denzelfden tijd als VELDEKE'S werk:
<i>Z.f.d.A.</i>, 1845, V, 75 flgg.]

<p class="footnote">[Voetnoot <a name="2.10">10</a>: Deze Latijnsche passage komt niet voor in HARIGER'S <i>Gesta</i>,
wel in de toevoegsels tot dat werk van zekeren AEGIDIUS, een
Cistercienser monnik uit het Klooster van S. Maria aureae vallis.
Daar AEGIDIUS echter omstreeks het midden der 13e eeuw schreef,
moet de door VELDEKE gebruikte <i>Vite</i> ook door HARIGER en
AEGIDIUS gebruikt zijn. (Zie CHAPEAUVILLE'S uitgave van HARIGER
en AEGIDIUS). Zoo vinden wij ook de vergelijking uit I, 271 terug
in het oorspronkelijke: ejusmodi nempe multas tunc temporis provisio
divina pro necessitate accenderat faces etc.]

<p class="footnote">[Voetnoot <a name="2.11">11</a>: Vgl. I, 1626; II, 674, 1789, 1931.]

<p class="footnote">[Voetnoot <a name="2.12">12</a>: Vgl. den proloog van Boek I.]

<p class="footnote">[Voetnoot <a name="2.13">13</a>: Vroeger hield men BENOÎT DE STE. MORE voor den maker.
Zie PETIT DE JULEVILLE a.w. I, 220, en SALVERDA DE GRAVE, <i>Introduction
à une édition critique du Roman d'Eneas</i> ('s-Gravenhage, 1888).]

<p class="footnote">[Voetnoot <a name="2.14">14</a>: Vgl. BEHAGHEL'S <i>Einleitung</i>, CL-CLVI.]

<p class="footnote">[Voetnoot <a name="2.15">15</a>: Vs. 2708&ndash;2741; in het Fransche gedicht vs. 3456&ndash;3460.]

<p class="footnote">[Voetnoot <a name="2.16">16</a>: <i>Minnesangs Frühling</i>, p. 62.

<p class="footnote">Dat VELDEKE'S liederen oorspronkelijk door hem in zijne moedertaal
gedicht zijn, blijkt ook daaruit, dat men ze&mdash;in tegenstelling met
de werken der overige Minnesinger&mdash;gemakkelijk in gewoon Middelnederlandsch
(daarom nog geen Limburgsch) kan overzetten. Hier b.v.:

<p class="footnotequote">van minne comet ons alle goet:
die minne maket reinen moet.
Wat soude ic ane minne dan?]
</p>

<p class="footnote">[Voetnoot <a name="2.17">17</a>: Ik kan niet beslissen of het eerste vers gebruikelijk Middelhoogduitsch
is. Misschien heeft eene verwarring met <i>entfaen</i> (ontvangen)
plaats gehad en zal men de drie verzen op deze wijze mogen
weergeven:

<p class="footnotequote">hoe mochte ic dat voor goet ontfaen,
dat hi mi dorperlike bade
dat hi mi moeste ombevaen?]
</p>

<p class="footnote">[Voetnoot <a name="2.18">18</a>: Vgl. M.F., p. 61, 25; 56, 18; 57, 30&ndash;32; 60, 32; 61, 10;
58, 17&ndash;19.]<a name="60"></a>

<p class="footnote">[Voetnoot <a name="2.19">19</a>: M.F. 56, 1&ndash;6.

<p class="footnotequote">Het sijn goede nieuwe maren
dat die vogel openbare
singen daer men bloemen siet.
tot dien tiden in den jare
stonde wel dat men vro ware:
lacen, des en ben ic niet.]
</p>

<p class="footnote">[Voetnoot <a name="2.20">20</a>: M.F. 64, 17&ndash;21.

<p class="footnotequote">Die vogelen doen ane schijn
dat si die bome sien gebloet.
haer sanc maket mi den moet
so goet dat ic vro bin
ende trurich niet can sijn.
</p>

<p class="footnote">Vgl. voorts nog: M.F. 57, 10&ndash;18; 58, 23 vlgg.; 59, 11; 62, 25; 66, 1.]

<p class="footnote">[Voetnoot <a name="2.21">21</a>: M.F. 57, 5&ndash;6.

<p class="footnotequote">ic bat hare in der caritaten
dat si mi moeste al ombevaen.
</p>

<p class="footnote">Vgl. voorts: 59, 32; 60, 1.]

<p class="footnote">[Voetnoot <a name="2.22">22</a>: M.F. 65, 21&ndash;24.

<p class="footnotequote">So wie den vrouwen settet hoede,
die doet dat dicke evel staet.
wel menich man draget die roede
daer hi sich selven mede slaet.
</p>

<p class="footnote">Vgl. voorts: 65, 11&ndash;12; 67, 1&ndash;2; 62, 11&ndash;22.]

<p class="footnote">[Voetnoot <a name="2.23">23</a>: M.F. 66, 13&ndash;15.

<p class="footnotequote">geschiedet<a title="[margin: Misschien in het oorspronkelijk Limburgsch: gescege?]"><sup>#</sup></a> mi alse den swane
die singet alse hi sterven sal,
so verliese ic te vele daer ane.]
</p>

<p class="footnote">[Voetnoot <a name="2.24">24</a>: Vgl. o.a. Episodes uit MAERLANT'S <i>Historie van Troyen</i> door
Dr. J. VERDAM, p. 27&ndash;28.]

<p class="footnote">[Voetnoot <a name="2.25">25</a>: Vgl. BEHAGHEL'S <i>Einleitung</i>, S. CLXXXVI flgg.]

<p class="footnote">[Voetnoot <a name="2.26">26</a>: Uitvoerige mededeelingen over en uiteenzetting dezer poëzie in
PIPER'S <i>Spielmannspoesie</i>. Vgl. voorts: <i>Grundriss</i>, II, 1, 305 vlgg.]

<p class="footnote">[Voetnoot <a name="2.27">27</a>: Vgl. <i>Reinaert</i> (ed. MARTIN), GLOSSAR j.v. <i>Ermenrijc</i> en
W. MÜLLER, <i>Mythologie der deutschen Heldensage</i>, S. 178.]

<p class="footnote">[Voetnoot <a name="2.28">28</a>: Vgl. KLEYN'S Catalogus in <i>Archief voor Ned. Kerkgesch.</i>, II, 147.]

<p class="footnote">[Voetnoot <a name="2.29">29</a>: Over die tijdsbepaling <i>Grundriss</i>, II, 1, p. 310 vlgg. ZARNCKE<a name="61"></a>
houdt het er voor dat B. &#8222;um die Mitte des 13. Jahrh." is ontstaan.
(<i>Das Nibelungen-Lied, Einl.</i>, S. XIV).]

<p class="footnote">[Voetnoot <a name="2.30">30</a>: Boek II, 115.]

<p class="footnote">[Voetnoot <a name="2.31">31</a>: <i>Teuthonista</i> (ed. VERDAM), p. 486: &#8222;die witte wech des nachtes
an der lucht, den men noempt sent Jacobs wech of ver broenelden
strait, <i>galaxia</i>."]

<p class="footnote">[Voetnoot <a name="2.32">32</a>: Over de redactie die waarschijnlijk tot voorbeeld heeft gestrekt
aan de Nederlandsche bewerking vgl. mijne <i>Middelned. Epische Fragmenten</i>,
p. 1&ndash;3 en het artikel van Dr. FRANTZEN in <i>De Gids</i>, 1889,
I, 29&ndash;79.]

<p class="footnote">[Voetnoot <a name="2.33">33</a>: In mijne uitgave der fragmenten heb ik daaromtrent het een
en ander medegedeeld; Dr. FRANTZEN voegde daaraan vrij wat toe
in zijn voortreffelijk <i>Gids</i>-artikel. Sedert heb ik de fragmenten nog
eens met het origineel vergeleken in de uitgave van BARTSCH: <i>Der
Nibelunge Nôt.</i> (Leipzig. BROCKHAUS, 1870&ndash;1880) waarin men ook
de varianten der hss. vindt.]

<p class="footnote">[Voetnoot <a name="2.34">34</a>: Vgl. <i>Middelned. Ep. Fragmenten</i>, bl. 9&ndash;32; het genoemde
stuk van Dr. FRANTZEN in <i>De Gids</i> en de uitgave van E. MARTIN
in <i>Quellen und Forschungen</i>, 65. Heft.]

<p class="footnote">[Voetnoot <a name="2.35">35</a>: Vgl. <i>Mnl. Ep. Fragmenten</i>, bl. 10.]

<p class="footnote">[Voetnoot <a name="2.36">36</a>: Volgens de juiste opmerking van Dr. FRANTZEN, t.a.p.]

<p class="footnote">[Voetnoot <a name="2.37">37</a>: <i>Sp. Hist.</i>, IIIe Deel, bl. 170, 204.]

<p class="footnote">[Voetnoot <a name="2.38">38</a>: Vgl. <i>Rekeningen der Grafelijkheid van Holland onder het
Henegouwsche huis</i>, III, p. 96.]

<p class="footnote">[Voetnoot <a name="2.39">39</a>: Bij de door Dr. TE WINKEL genoemde literatuur moet gevoegd
worden: 1<sup>o</sup>. de uitgave van het gedicht door Dr. E. BONEBAKKER.
(Amsterdam. Gebroeders BINGER. 1894); 2<sup>o</sup>. Dr. J. BERGSMA, <i>Bijdrage
tot de Wordingsgeschiedenis en de critiek der Mnl. Brandaenteksten</i>;
3<sup>o</sup>. <i>Van Sente Brandane</i> in <i>Tijdschr. v. Ned. T. en L.</i>, VII, 85 vlgg.;
4<sup>o</sup>. <i>Romanische Studiën....</i> von ED. BOEHMER, I, 553 flgg. Over
de tijdsbepaling van het Mnd. gedicht te verg. het a.w. van P. PIPER,
I, 116. De Middelnederlandsche bewerking is tot ons gekomen in
twee redacties, die van het Hulthemsche en die van het Comburgsche
hs. Ook ik houd de eerste voor de oudste; o.a. omdat het aantal
assoneerende rijmen en het aantal der verzen met slechts drie of twee
heffingen er grooter is dan in het Comburgsche hs.

<p class="footnote">De beide bewerkingen schijnen, onafhankelijk van elkander, naar
hetzelfde Mnd. voorbeeld gemaakt te zijn.]

<p class="footnote">[Voetnoot <a name="2.40">40</a>: Vgl. <i>Van Sente Brandane</i> (ed. BONEBAKKER), p. 10.]

<p class="footnote">[Voetnoot <a name="2.41">41</a>: Vs. 249&ndash;251.]<a name="62"></a>

<p class="footnote">[Voetnoot <a name="2.42">42</a>:  Het hier en elders in den <i>Brandaen</i> voorkomende <i>aerme scaren</i>
(zie BONEBAKKER'S <i>Aant.</i>, p. 8) met DE VRIES, VERWIJS, VERDAM
e.a. te veranderen in een door DE VRIES gemaakt Mnl. woord
<i>harmschare</i> (straf, kwelling), dat nergens in de Duitsche redacties
voorkomt, schijnt mij niet alleen onnoodig maar zelfs verkeerd. Het
Comb. Hs. dat spreekt van &#8222;keitivegher scaren" had DE VRIES kunnen
waarschuwen. De uitdrukking is op de bewuste plaatsen volkomen
goed te verdedigen. MAERLANT spreekt van &#8222;blide scare" voor hemelbewoners;
zie <i>Stroph. Ged.</i> edd. FRANCK en VERDAM, p. 135). Doch
wij hebben hier een der niet zeldzame gevallen waarin de oudere
philologie, tegen de overlevering in, en met verwerping van het voor
de hand liggende als te eenvoudig, zich vermeide in de spelingen
van haar critisch vernuft.]

<p class="footnote">[Voetnoot <a name="2.43">43</a>: Ed. BONEBAKKER, C. 1008, H. 953; C. 1075&ndash;1081, H.
1022&ndash;1028.]<a name="63"></a>

<hr>

<h1>BOEK I.</h1>

<h2>STANDENPOËZIE.</h2>

<p><a name="64"></a>
<a name="65"></a>

<h2>INLEIDING.</h2>

<p>Gedurende de gansche 13<sup>de</sup> eeuw is er in deze landen en
volken nog weinig eenheid te bespeuren; integendeel, wij zien
eene veelheid van onderscheidene eenheden: kleine staten en
staatjes die voortdurend naar volkomener onafhankelijkheid
streven. Holland was reeds vroeg zelfstandig geworden, had
zich nagenoeg van het Duitsche rijk afgescheiden, was er steeds
op uit alle bemoeiingen van Keizers of andere rijksvorsten met
zijne binnenlandsche aangelegenheden af te weren. De overige
landen gaan met meer of minder goed gevolg denzelfden weg.
Vlaanderen heeft het misschien het zwaarst in zijn strijd om
onafhankelijkheid van Frankrijk te verwerven.

<p>Onderwijl zijn de Nederlanders bezig hun land te verdedigen
tegen het water, woeste streken te ontginnen, te herscheppen
in bouwland en weiland. Het water geeft geen kamp: de
Marcellus-vloed van 1218 wordt meer dan eens door hevige overstroomingen
gevolgd; doch de waterschappen ontstaan, polderland
komt te voorschijn, allerwege beginnen windmolens te draaien.

<p>Veelheid van eenheden zien wij ook in het volk dat deze
landen bewoont. Tegenover het geestelijk element stond het
wereldlijke. God&mdash;zegt DIRC POTTER in zijn <i>Minnen Loop</i>&mdash;heeft
der wereld rijk in tweeën gedeeld: de eene helft moet
zich bezig houden met het tijdelijke; de andere moet opwaarts
schouwen en van daar nederbrengen wat zij ons, de eerste helft,
moeten leeren<a href="#3.1">[1]</a>. Het wereldlijk element werd weer gescheiden
in heeren en gemeente. Ridderschap, geestelijkheid en de ge<a name="66"></a>meenten
waartoe men ook de landbouwers kan rekenen, vormden
de drie groote bestanddeelen der bevolking van al deze gewesten.
Een dichter der 14<sup>de</sup> eeuw, WILLEM VAN HILLEGAERTSBERCH,
spreekt dan ook &#8222;van der drierehande staet der werelt" en
bedoelt daarmede: ridders, geestelijken en huislieden<a href="#3.2">[2]</a>.

<p>Niet meer, als in de 11<sup>de</sup> eeuw, waren de Zuidnederlandsche
ridders op het land wonende grondbezitters, die in vredestijd
hunne goederen bestuurden en zelf wel eens de hand aan den
ploeg sloegen; die, eenvoudig gekleed en gewapend, op zijn
best een wachttoren op een heuvel bewoonden, omgeven door
een muur van ruwe steenen.

<p>In het laatst der 12<sup>de</sup> eeuw reeds prijst de Duitsche dichter
HARTMANN VON AUE de ridders van Henegouwen, Brabant
en de Haspengouw, als hij voortreffelijke ridders wil noemen.
De graven van Henegouwen en van Leuven komen soms met
honderden prachtig uitgedoste ridders ten tournooi. In Holland
zijn de BREDERODE'S, WASSENAERS, TEILINGENS, EGMONDEN,
ARKELS en zoovele anderen reeds aanzienlijke geslachten. JAN
VAN BRABANT, FLORIS en WILLEM VAN HOLLAND sterven op
een tournooi of aan de gevolgen van daar ontvangen wonden.
Terwijl een aantal Vlaamsche ridders zich bij Hesdin met het
ridderlijk spel der &#8222;tafelronde" vermaken, hechten zij zich het
kruis op borst of schouder.

<p>Naast doch vaker tegenover de ridders staan de geestelijken.
Naast hen, want ook in deze landen vond men prelaten als
die bisschop van Beauvais die in den slag bij Bouvines de
vijanden met een ijzeren knots neersloeg&mdash;omdat de Kerk
geen bloed mag vergieten. Doch vaker tegenover hen, in de
werken des vredes. Overal worden kloosters gesticht voor
monniken en nonnen; kloosters van Benedictijnen, Cisterciensers,
Praemonstratensers. Door de instelling der bedelorden komt het
monnikwezen in een nieuw stadium van ontwikkeling. Vooral<a name="67"></a>
de orde der Franciscanen breidt zich meer en meer uit. De
bagijnen beginnen hare hoven te stichten. Voorname abdijen
als die van Egmond, Rijnsburg, Leeuwenhorst verrijzen. In
Groningen, in Friesland, Gelderland, ook in Limburg en
Brabant vindt men kluizenaars die voor langer of korter tijd
een eenzaam leven leiden.

<p>Het overig, verreweg grootste, deel der bevolking woonde
als visschers langs de zeekust (MELIS STOKE kent Zandvoort
reeds)<a href="#3.3">[3]</a>, als landbouwers en veeboeren ten platten lande,
alleen of in dorpen en gehuchten, of eindelijk als kooplieden,
neringdoenden, ambachtslieden in de steden die in aantal en
omvang toenamen. Sommige steden dagteekenden nog uit den
tijd der Romeinen, andere waren opgekomen als middelpunten
van marktverkeer, hadden zich langzamerhand gevormd om
een kasteel of klooster of waren ontstaan uit de vereeniging
van eenige landgemeenten. Allengs verkrijgen zij het recht zich
te beschermen met &#8222;eiken tune (planken muren) ende diepe
grachte", een stedelijke hal, een steenen gevangenis (<i>steen</i>) te
bouwen; andere vrijheden en voorrechten zullen volgen. In
groote steden als Gent en Brugge vinden wij reeds melding
gemaakt van plaveisel en steenen woonhuizen (verreweg de
meeste waren van hout en met riet gedekt).

<p>De maatschappelijke toestand der boeren was gedurende de
middeleeuwen minder droevig dan men langen tijd heeft
gemeend. Ook was de verhouding tusschen heer en lijfeigenen
niet louter die van een meester tegenover zijne dienstknechten
en belastingplichtigen; zij omvatte integendeel het gansche leven
in zijne meest verschillende uitingen en had niet zelden iets
patriarchaals. Bovendien worden gedurende de gansche 13<sup>de</sup>
eeuw eigenhoorigen verheven tot den vrijen dienstmansstand;
aan het eind dier eeuw is de groote meerderheid der bevolking
vrij geworden.<a name="68"></a>

<p>Er wordt&mdash;het spreekt vanzelf in dien tijd&mdash;ter dege
onderscheid gemaakt tusschen ridders en dorpers; zoo wordt
bijvoorbeeld een dorper die een ridder slaat of scheldt, zwaarder
gestraft dan wanneer hij een anderen dorper te na gekomen is,
en het schaken van een meisje uit den aanzienlijken stand
zwaarder dan van een arm meisje<a href="#3.4">[4]</a>. Toch was de adel niet
een <i>heerschende</i> stand; wel had hij een eere-voorrang. Ook
waren ridders en poorters niet zoo scherp gescheiden of er
hadden wel huwelijken tusschen deze beide standen plaats. En
eindelijk: de vroeger zoo talrijke klasse van ridders nam
gedurende deze eeuw af in aantal als in aanzien. Verarmd
door oorlog, tournooien en den ganschen nasleep van het
ridderlijk leven, moesten zij bij honderden in den dienst der
vorsten treden, den vorst hunne allodiën opdragen en voortaan
leven als zijne leenmannen of zijne baljuwen. Ook de kloosters
daalden in maatschappelijke en economische beteekenis. De
geestelijkheid moest, tenminste in Gelderland, een deel harer
bezittingen aan den graaf overdragen.

<p>Maar stadig rees de ster der gemeenten<a href="#3.5">[5]</a>.

<p>In het wereldlijk bestanddeel der bevolking, bij heeren en
gemeenten, kunnen wij ook weer een veelheid van samengestelde
eenheden opmerken: de onderscheidene &#8222;sibben",
maagschappen of geslachten. De band tusschen bloedverwanten
was toentertijd zooveel sterker dan nu, daar de mensch alleen
zich in de maatschappij meer weerloos en onbeschermd gevoelde.
Iemand was niet in de eerste plaats een persoon, maar lid
zijner &#8222;sibbe"<a href="#3.6">[6]</a>. De maagschap staat op den voorgrond, niet
de enkeling.

<p>Het familie-verband werd bij de Germanen voorgesteld door
vergelijking met het menschelijk lichaam. Zoo worden volgens
den Saksenspiegel de ouders voorgesteld door het hoofd; de
kinderen door de geleding tusschen hoofd en hals en zoo<a name="69"></a>
voort, totdat eindelijk de zevende &#8222;sibbe" in de nagels der
handen geplaatst, en vandaar &#8222;nagelmagen" genoemd werd.
De maagschap bracht verscheidene rechten en plichten met
zich. Zoo b.v. het recht en den plicht tot het opnemen der veete
van een verslagen bloedverwant. Nog in het midden der
13<sup>de</sup> eeuw heerschte in Friesland de barbaarsche gewoonte om
een verslagene niet te begraven, vóórdat zijne naastbestaanden
op den doodslager of diens betrekkingen bloedwraak hadden
genomen. Vervolgens het recht en den plicht om weergeld te
eischen en te betalen. In Kennemerland en West-Friesland was
het nog in de 14<sup>de</sup> eeuw gewoonte, dat bij doodslag de schuldige
en zes zijner naaste magen (in Drenthe &#8222;keurmagen" genoemd)
ieder een zevende van het weergeld (man-geld) of zoengeld
betaalden. De magen staan elkander bij voor het gerecht als in
het gevecht. Zij deelen in de schande die over een hunner komt.

<p>Als de edelen graaf FLORIS omsingeld hebben, ontneemt
AERNT VAN BENSCOP hem zijn jachtvogel en zegt:

<p class="quote">Ic moet nu op desen tijt
Uwen sconen sperwaer draghen,
<i>U te lachtre<a title="[margin: schande.]"><sup>#</sup></a> ende uwen maghen</i>.
</p>

<p>Wanneer de oude MAERLANT zijne mede-christenen wil
opwekken tot strijd voor de kerk die in last is, zegt hij:

<p class="quote"><i>Eest dat ghi sijt van haren maghen</i>,
So moetti nuwe wapene draghen,
Keren ende wreken dese overdaet.
</p>

<p>En niet duidelijker voorstelling weet een middeleeuwsch
ridder koning ARTHUR te geven van een fellen zwaardslag,
dan door als gevolg van dien slag te noemen: &#8222;ic vergat al
mire mage"<a href="#3.7">[7]</a>.<a name="70"></a>

<p>Deze neiging tot het stellen van de maagschap boven den
enkeling, het samengestelde boven het enkele, het vormen van
complexe eenheden, zien wij in deze eeuwen ook elders.

<p>Menige abdij, menig klooster, met zijn boomgaard, moestuin,
vischwater, met molen, bak- en brouwhuis, is als een kleine
wereld op zich zelve. Een ridderkasteel omvat binnen zijne muren
en grachten tal van afzonderlijke gebouwen. In menig gezin,
vooral ten platten lande, at men eigengebakken brood (<i>huisbakken</i>
kreeg eerst later zijne ongunstige beteekenis); droeg
men eigengeweven linnen; zelf slachtte men in Reuzelmaand
een varken, droeg zorg voor het rooken der zijden spek en
der hammen. De wetenschap omvat alle wetenschappen: geleerden
als ROGER BACO, ALBERTUS MAGNUS, VINCENT VAN BEAUVAIS,
JACOB VAN MAERLANT weten alles wat er in dien tijd te
weten valt.

<p>Wat wonder dat wij dezen geest der tijden terugvinden in
die meest geestelijke uiting van het leven: de taal? Dat ook
daar de synthese het wint van de analyse, zooals blijkt uit de
neiging tot het vormen van groote zin-complexen bij menigen
middeleeuwschen schrijver? Zulk een zin-complex is b.v. dit
volgende uit den proloog van den <i>Brandaen</i>:

<p class="quote">Die Heleghe Gheest moet mi leeren,
&mdash;Die welke der ezelinnen
Wijlen dede sprekens beghinnen,
Daer up dat reet Balaam,
Dat was een heydin man,
Dat so<a title="[margin: zij.]"><sup>#</sup></a> meinschelike sprac,
Daer sij den inghel Gods sach
Commen in haer ghemoet:
Den wech hi haer wederstoet<a title="[margin: versperde.]"><sup>#</sup></a>
Met eenen zwerde vierijn<a title="[margin: van vuur.]"><sup>#</sup></a>;<a name="71"></a>
Si vloo van den inghel fijn
Ende dede haeren heere cont&mdash;
Dese moete ontsluten minen mont:
Die ghene die haer gaf de macht,
Dat si wert redene acht<a title="[margin: met spraak begaafd.]"><sup>#</sup></a><a href="#3.8">[8]</a>.
</p>

<p>Is de taal hier beeld van het innerlijk leven, inzonderheid
het gedachtenleven der menschen van toen, en valt hier een
zwak schemerlicht op de onnaspeurbare gangen der menschelijke
gedachte&mdash;ook andere deelen van dat innerlijk leven zijn ons
in het afdruksel der taal bewaard gebleven: de sterk ontwikkelde
zinnelijkheid van het middeleeuwsch geslacht en zijn
gebrek aan zelfbeheersching.

<p>Om begrippen van ruimte en tijd uit te drukken, bedient
men zich niet van ellen en mijlen, uren en dagen, doch men
verzinnelijkt die begrippen door te spreken van: een boogschot
hoog, een steenworp ver; zekere eilanden liggen volgens
MAERLANT &#8222;twee dachseilinghe verre" van Afrika; zeker arts
is beroemd: &#8222;alse<a title="[margin: even.]"><sup>#</sup></a> verre als God de sonne seinen doet". Iets
zal gebeuren "eer die sonne ondergaet"; een paar ridders
vechten zoolang als men noodig heeft om een mijl te loopen.
De tijd van 24 uren wordt uitgebeeld door "tusschen twee
sonnescinen"; van den eenen winter op den anderen door:
&#8222;tusschen twee sneeuwe". De lente door: &#8222;alst ten nieuwen
gerse<a title="[margin: gras.]"><sup>#</sup></a> kwam", najaar en voorjaar door &#8222;te hooi en te
gras". Men ziet de dingen nog vóór zich: een bosch <i>staat</i>;
een brug <i>loopt</i> over een rivier; men hangt iemand niet op&mdash;men
hangt hem &#8222;<i>bi der kelen</i>"; men kust een meisje &#8222;<i>ane haren
mont</i>", zit met haar in het &#8222;<i>groene gras</i>", begraaft haar onder
&#8222;<i>de rooskens root</i>".

<p>Behoefte aan volledigheid van voorstelling brengt de schrijvers
van toen tot het uitdrukken van deelen eener handeling, die<a name="72"></a>
wij&mdash;als onnoodig, immers: vanzelf sprekend&mdash;weglaten.
Het zijn gewoonlijk verbindingen van twee werkwoorden, waarvan
het eene een lichamelijken toestand, het andere eene werking
uitdrukt; aanwijzingen van het eerste soort, zooals: &#8222;daer hi
lach, sat, stont" achten wij nu overbodig&mdash;voor de middeleeuwsche
menschen waren zij dat niet.

<p>Men zal zich moeten wachten, uitdrukkingen als: <i>antwoordde
ende seide, bevelen en overleveren, weest des seker ende hout dat
vaste, Gods ghebot ende sine woorde</i> tautologieën te noemen:
toen had elk der deelen van zulke uitdrukkingen zijne eigen
beteekenis en kracht; het verschil tusschen onze voorouders en
ons is slechts, dat zij er behoefte aan hadden een grooter deel
der voorstelling in taal te verzinnelijken dan wij. Om dezelfde
reden zijn in: <i>God, die coninc van den trone</i><a title="[margin: hemel.]"><sup>#</sup></a>, de op
<i>God</i> volgende woorden volstrekt geen stoplap, evenmin als in
zoovele dergelijke uitdrukkingen, want er bestond behoefte
om ook aan dat deel der voorstelling uitdrukking te geven<a href="#3.9">[9]</a>.

<p>Gebrek aan zelfbeheersching toont zich telkens waar wij een
middeleeuwsch schrijver midden in een periode den eerst gekozen
trant van voorstelling zien verlaten, met dien verstande
dat hij het indirecte vervangt door het directe. Zij beginnen
b.v. met een bode te doen spreken in afhankelijke zinnen:

<p class="quote">Dat sijn vader doot ware
Ende sijn moeder ooc mede.
</p>

<p>Daarop laten zij dan plotseling, zonder overgang, volgen:

<p class="quote">&#8222;Ende in u lant is groot onvrede,
&#8222;Want vremt volc, sonder waen,
&#8222;Hebben u lant ondergedaen<a title="[margin: onderworpen.]"><sup>#</sup></a>."
</p>

<p>Blijkbaar is de dwang der periode, die het voortdurend gebruik
van afhankelijke zinnen met zich brengt, hun te lastig
en de rechtstreeksche uiting, als natuurlijker, hun aangenamer.<a name="73"></a>

<p>Een niet volkomen gelijk, maar toch verwant, karakter vertoonen
die perioden, waarin de dichter plotseling zijn verhaal
of beschrijving laat varen voor het sprekend invoeren van een
zijner personages, zonder dezen overgang aan te kondigen: een
schrijftrant die, begrijpelijker wijze, in hooge mate tot de verlevendiging
van het verhaal bijdraagt<a href="#3.10">[10]</a>.

<p>De taal&mdash;wij zeiden het reeds&mdash;was hier spiegel van het
leven. Welk een brand van hartstocht slaat ons tegen uit de
middeleeuwsche kronieken! Hoe onbeteugeld stormen de driften
in al die gevoelsmenschen, die nog zoo weinig gewend zijn
hun eerste opwellingen te onderdrukken en aan de rede stem
in het kapittel te geven. Waarlijk niet zonder reden vaardigde
men verordeningen uit, waarbij het dragen van wapenen verboden
werd. Ook het heiligste is soms niet veilig. Eene woeste
menigte, in strijd met den kloostervoogd HERDERIK van Schildwolde,
stormt de kloosterkapel binnen, rooft het corpus domini met
het ciborium en steekt de kloostergebouwen in brand. Van hertog
JAN I van Brabant, een toonbeeld van echte ridderschap, wordt
ons verhaald dat hij in gramschap een stok doormidden beet.

<p>MAERLANT beschuldigt adellijke priesters dat zij vrouwen
bedriegen en als hunne prooi beschouwen. De abdis van het
hoog-adellijk Rijnsburg klaagde aan den paus, dat hare nonnen
in vele opzichten den regel overtraden, dat zij twistgierig waren
en zelfs de handen aan elkander sloegen.

<p>De kloostermuren mochten hecht en hoog zijn&mdash;zij konden
den hartstocht niet buitensluiten, noch de zonde. Het klooster
zal voor menigeen een veilige wijkplaats zijn geweest, maar
hoevelen namen hun strijd met zich nadat de poort zich achter
hen gesloten had! Als een rijk man gereed staat der wereld
vaarwel te zeggen en zijne goederen te vermaken aan het
klooster dat hem zal opnemen, welk een wedijver ontstaat er
dan tusschen de abdijen die vlassen op zijne nalatenschap<a href="#3.11">[11]</a>. Wat<a name="74"></a>
is er ook binnen de kloostermuren geleden in den strijd met de
zonde en den wellust. Hoe heerschten ook daar trots, ijverzucht,
toorn, gulzigheid en die zonderlinge lusteloosheid, welke de monniken
van Heisterbach <i>acedia</i> noemden en die een middeleeuwsch
prototype van <i>spleen</i> en <i>weltschmerz</i> schijnt te zijn geweest<a href="#3.11">[11]</a>.

<p>Gansche geslachten komen door de verplichting van veete
tegenover elkander te staan: in Leuven de patricische families
van BLANCKAERT en DE COLVERE; in den slag bij Woeringen
vinden wij de SCAVEDRIESCHEN tegenover de geslachten van
WITHAM en MULREPAS; in 1290 breekt in de Haspengouw
een verbitterde strijd uit tusschen de Awans en de Waroux,
die 45 jaren duurt, waarin de partijen elkander te gronde
richten en vele dorpen worden verbrand.

<p>De standen zijn tegen elkander verdeeld. De abdij van
Rijnsburg is meer dan eens in twist met de grafelijkheid van
Holland of met Hollandsche edelen, met TEYLINGHENS,
WASSENAERS, VELZENS; nu eens over een brug, dan over
den eigendom van veenlanden. De bisschop van Utrecht,
OTTO VAN DER LIPPE, strijdt met de weerbarstige edelen in
de buurt van Vollenhove en slecht hunne kasteelen. GIJSBRECHT
VAN AEMSTEL leidt in Holland en het Sticht een boerenopstand
waarvoor de bisschop moet wijken. Onder de burgerij zien wij
op vele plaatsen de ambachten staan tegenover de patricische
geslachten, die zich langzamerhand uit de gemeente omhoog
beurden, en die den ambachtslieden geen aandeel in de
regeering gunden<a href="#3.12">[12]</a>.

<p>Zien wij dus dikwijls man tegen man, geslacht tegen geslacht,
stand tegen stand, niet zelden vinden wij gewest tegen gewest.
Het is de strijd om Limburg tusschen JAN I van Brabant en
REINOUT van Gelre; tusschen de hartstochtelijke gravin van
Vlaanderen, ZWARTE GRIET, en WILLEM II van Holland; denzelfden
graaf van Holland die bij Hoogwoude tegen de Friezen sneuvelt.<a name="75"></a>

<p>Al die woelige elementen van hartstocht en strijd worden te
nauwernood in bedwang gehouden door Germaansch recht en
Christelijk geloof.

<p>&#8222;Van sachte meesters vuyle wonden", zeide het spreekwoord
en waarin onze voorouders te kort mogen zijn geschoten, niet
daarin dat zij te zachte heelmeesters waren. Zij die een meisje
aanspoorden om zich te laten schaken (het schaken was in
zwang) werden gestraft met het verlies van den neus. &#8222;Wie
vrouwen ofte joncvrouwen vercrachte, men sal hem den hals
afsagen mit eenre plancken". Van ouds was het gewoonte &#8222;alle
duytsche lant door" dat een dief de galg kreeg, een moordenaar
of moordbrander het rad, dat manslag en roof met het zwaard
werden gestraft, een valsche munter in een ketel levend gezoden
werd, een spion boeten moest met verlies van een oog, een
&#8222;pontsnider" (besnoeier van het geld) een duim moest missen.

<p>Wereldlijke en geestelijke overheid gingen hier hand aan
hand. Ook de kerk had tal van straffen te harer beschikking
en maakte daarvan een ruim gebruik: vasten, boeten, bedevaarten
behoorden tot de gewone straffen. Had iemand zich
zwaarder vergrepen, dan moest hij soms zeven jaren lang in
ballingschap omzwerven. In het ergste geval werd hij door de
excommunicatie buiten de gemeenschap der kerk gesloten: als
vogelvrije zwierf hij rond en, bekeerde hij zich niet bijtijds,
dan wachtten hem de verschrikkingen der hel, door een middeleeuwsch
monnik samengevat in een vers dat reeds aan de
tong een voorsmaak van dat lijden geeft:

<p class="quote">Pix, nix, nox, vermis, flagra, vincula, pus, pudor, horror.
</p>

<p>Maar de kerk deed meer en beter dan schrik aanjagen en
straffen. Met krachtige hand bestuurde zij de gemeente der
geloovigen; liet zij de teugels vaak losjes hangen, zij hield ze
stevig vast. Van de wieg tot het graf begeleidde zij den mensch,<a name="76"></a>
ja, haar invloed eindigde ook met den dood niet. Was de
middeleeuwsche christen door den doop in de gemeenschap
der kerk opgenomen, dan moest menige gewichtige handeling
die hem en de zijnen van nabij raakte, door de kerk gewettigd
worden. Gestadig bezocht hij het kerkgebouw waar hem,
uit geheimzinnig schemerdonker, van het altaar zacht kaarslicht
tegenglansde, waar bij het mysterie der mis de opzwevende
wierookgeuren hem stemden tot aandacht en vereering. Lag hij op
zijn sterfbed, dan naderde, aangekondigd door de klinkende
altaarschel, de priester met de heilige hostie en de stervende
blies den laatsten adem uit met de gewijde waskaars tusschen
de saamgelegde handen, in het vertrouwen op een zalig leven
in eeuwigheid.

<p>In en buiten de kerk was de geloovige steeds omgeven door
de heiligen die vroeger op deze aarde hadden gewandeld, hem
waren voorgegaan naar den hemel, doch nog steeds over de
menschen bleven waken. Wie op reis ging, beval zich in de
hoede van SINT JAN en SINTE GEERTRUIDE, SINT CHRISTOFFEL
was de toevlucht tegen een onverwachten dood, SINT MICHIEL
beschermde inzonderheid tegen den duivel. Immers, ook deze
en zijne trawanten waarden rond, zoekende wien zij konden
verslinden. Maar wat nood voor den vromen Christen? Konden
God, Jezus en Maria, konden de heiligen en zelfs de overblijfselen
dier heiligen, niet elk oogenblik een wonder verrichten?
Telkens vernam men van betrouwbare menschen, dat
er wonderen geschied waren. Friezen getuigden dat zij in het
jaar 1214 kruisen in de lucht hadden gezien, terwijl de kruisprediker
OLIVIER van Keulen sprak. In het klooster Aduard
waren monniken, zóó eenvoudig van hart, dat zij beproefden
hunne kappen op te hangen aan de zonnestralen<a href="#3.13">[13]</a>. Was er
nog een grens tusschen wonder en werkelijkheid voor wie deze en
dergelijke dingen hadden gezien en gehoord? En is het niet be<a name="77"></a>grijpelijk,
dat de dichter van den <i>Karel ende Elegast</i> in den aanvang
van zijn verhaal &#8222;wonder en waarheid" in één adem noemt?

<p>Wij hebben getracht in eenige groote trekken eene voorstelling
te geven van het leven der toenmalige maatschappij.
Het was noodig eene poging daartoe aan te wenden, omdat
alleen langs dien weg eenigermate zal kunnen blijken, op welke
wijze zich hier het leven in de poëzie heeft geuit. Zóóveel kan
althans uit die voorstelling gebleken zijn, dat gedurende de
13<sup>de</sup> eeuw het algemeene de overhand had op het bijzondere,
het samengestelde op het enkele, de stand op het individu.
Het leven heeft zich toen vooral <i>standsgewijze</i> geuit. En zoo
bevat de poëzie, die wij nu zullen gaan beschouwen, in hoofdzaak
uitingen, niet van individuen, maar van standen. Daarom
mag zij <i>standenpoëzie</i> heeten.

<p>In het leven van dien tijd kunnen wij geene scherpbelijnde
persoonlijkheden aanwijzen, wel typen van een der drie standen.
Zóó is het ook in de poëzie. HADEWIJCH, WILLEM VAN
AFFLIGHEM en vooral MAERLANT vertoonen iets van een
dichterlijke persoonlijkheid, maar schaduwachtig van omtrek.
Eenige andere namen van dichters der 13de eeuw zijn tot ons
gekomen, doch het zijn <i>slechts</i> namen. Wat baat het ons of wij
weten dat &#8222;CLAES VER BRECHTEN ZONE" den <i>Willem van Oranje</i>
vertaald heeft? Dat WILLEM VAN UTENHOVE &#8222;een priester van
goeden love" was en dat de dichter van den <i>Reinaert</i> eveneens
WILLEM heette? Kennen wij die mannen nu? Van vele andere dichterlijke
werken zijn zelfs de namen der bewerkers ons onbekend.

<p>Dat onpersoonlijke kenschetst een groot deel dezer poëzie
als volkspoëzie, maar volkspoëzie, welke, naar de verschillende
stroomingen die zich in haar openbaren, als vanzelve zich scheidt
in: ridderpoëzie, geestelijke poëzie en poëzie der gemeenten.<a name="78"></a>

<hr>

<h3>AANTEEKENINGEN</h3>

<p class="footnote">[Voetnoot <a name="3.1">1</a>: <i>Der Minnen Loop</i>, IV, vs. 4 vlgg.]

<p class="footnote">[Voetnoot <a name="3.2">2</a>: <i>Gedichten</i> (edd. BISSCHOP en VERWIJS), bl. 207. Bij den Henegouwschen
dichter JEAN DE CONDÉ vindt men een <i>dis des trois estas
dou Monde</i> (<i>Dits et Contes de Baudouin de Condé</i>, II, 49 suivv.).
Beide stukken hebben overigens niets gemeen.]

<p class="footnote">[Voetnoot <a name="3.3">3</a>: Vgl. Boek VIII, vs. 1070.]

<p class="footnote">[Voetnoot <a name="3.4">4</a>: VANDERKINDERE, <i>Siècle des Artevelde</i>, p. 141.]

<p class="footnote">[Voetnoot <a name="3.5">5</a>: Voor dit overzicht raadpleegde ik, behalve de werken van
PIRENNE, MOLL en BLOK; A. SCHULTZ, <i>Höfisches Leben zur zeit
der Minnesinger</i>; SCHOTEL, <i>De Abdij van Rijnsburg</i>; MOLL en
DE HOOP SCHEFFER, <i>Studiën en Bijdragen; Mem. Cour. de l'Acad.
Royale de Belgique</i>, n<sup>o</sup>. 32; <i>Kronijk v.h. Histor. Genootschap</i>, XII,
(164&ndash;165); twee artikelen van POLS in <i>Bijdr. voor Vad. Gesch. en
Oudh.</i> (stuk over Graaf JAN I van Holland) en redevoering ter algem.
vergadering van het Prov. Utr. Gen. in 1879. <i>De Slag van Woeringen</i>
(ed. WILLEMS), vs. 2078, 2635; voorts in de Aant. p. 542.

<p class="footnote">Wat den <i>Grêgorjus</i> van HARTMANN VON AUE betreft, merk ik nog
op, dat de tijdsbepaling niet geheel vast schijnt te staan.]

<p class="footnote">[Voetnoot <a name="3.6">6</a>: Vgl. <i>Reinaert</i>, vs. 2006-'98:

<p class="footnotequote">Hi rekende dat hi ware mijn oom
ende began ene sibbe tellen;
aldaer worden wi gesellen.]
</p>

<p class="footnote">[Voetnoot <a name="3.7">7</a>: Over de maagschap zie men: JACOB GRIMM'S <i>Deutsche Rechtsalterthümer</i>,
(4e Ausg.), I, 642 flgg; FOCKEMA ANDREÆ in: <i>Geschiedkundige
Opstellen aangeboden aan Robert Fruin</i>, p. 259 vlgg.;
<i>Nederd. Regtsoudheden</i>, p. 298; <i>Versl. en Meded. der Kon. Akad.
afd. Lett.</i>, 4e Reeks, Deel I; MOLL, <i>Kerkgesch.</i>, II, 4, 225; <i>Kroniek
van Melis Stoke</i> (ed. BRILL), IV, 1482; ook ald. IV, 1305; <i>Kerken
Claghe,</i> vs. 212; <i>Moriaen</i>, vs. 174&ndash;177; voorts <i>Grimb. Oorlog</i>, II,
vs. 291, 413, 857, 1247, 4354, 4571 en pass.; <i>Parthonopeus</i>, vs. 1227;<a name="79"></a>
<i>Limborch</i>, II, 1862. In het <i>Mnl. Wdb.</i> zullen i.v. nog wel andere
voorbeelden genoemd worden.]

<p class="footnote">[Voetnoot <a name="3.8">8</a>: Ik heb dit staaltje gekozen als bijzonder duidelijk sprekend. De
oudere philologie is in deze gevallen alras geneigd tot schrappen van
wat zij: <i>inlapsels</i> noemt; doch men moet hier zeer voorzichtig zijn.
Wie een citaat uit den <i>Brandaen</i> niet afdoend acht uit hoofde van
mogelijken invloed van het Duitsch (de proloog kan zeer licht van
den Nederlandschen bewerker zijn), vindt tal van andere voorbeelden
in MAERLANT'S <i>Alexander</i>, I, 953&ndash;960; VII, 61&ndash;84; 93&ndash;105;
<i>Leven van S. Lutgarde</i>, II, 3651-'67; 3790-'96; 3824-'39;
6694&ndash;6716; 9542-'48; 9632-'47; 9775-'95; 10359-'376; 10730-'37;
11504-'512; 13844-'66; III, 548&ndash;557; 850&ndash;864. <i>Der Leken Spieghel</i>,
II, c. 48, vs. 668&ndash;685 (men lette vooral op het slotvers in verband
met den aanvang). <i>Der Minnen Loep</i>, I, 2047&ndash;2060. STOETT,
<i>Syntaxis</i>, p. 146; <i>Hildegaersberch's Gedichten</i>, 155, 203 vlgg.; 157,
129&ndash;138; 157, 1&ndash;15. FRANCK onderstelt in den dichter van het
<i>Leven der H. Lutgarde</i> opzet bij het maken zijner lange en ingewikkelde
zinnen. Mij schijnt dat zeer twijfelachtig. Doch indien er al
opzet geweest zij, dan zal de kunst de natuur hier te hulp zijn
gekomen. (Zie FRANCK'S betoog in <i>Neue Jahrbücher für das Klass.
Alt. Gesch. u. Deutsche Lit.</i>, Jahrg. 1904, XIII. Bd. S. 432&ndash;434.
F. denkt aan invloed van het Latijn).]

<p class="footnote">[Voetnoot <a name="3.9">9</a>: Deze en andere voorbeelden vindt men: <i>Karel en Elegast</i> (ed.
KUIPER) vs. 394, 802, 862, 103, 1192, 1232; <i>Sp. Hist.</i>, I, p. 34, vs. 21;
<i>Alexander</i>, I, 1121; <i>Moriaen</i>, vs. 86, 3795; <i>Tijdschr. v. N.T. en L.</i>,
XVII, 297 vlgg.; <i>Kar. e. Eleg.</i>, 100, 198; <i>Merlijn</i>, p. 72, vs. 6696;
<i>Lied in de Middeleeuwen</i>, bl. 572; STOETT, <i>Syntaxis</i>, p. 121;
BOTERMANS, <i>Die hystorie van die seven wijse mannen van romen</i>.
Proefschrift, p. 50; <i>Leven van Sinte Lutgart</i> (ed. VAN VEERDEGHEM).
Inl. XXXVI.]

<p class="footnote">[Voetnoot <a name="3.10">10</a>: <i>Torec</i>, 3800&ndash;3804; 3738-'41; <i>Moriaen</i>, 355, 573, 972; <i>Karel
en El.</i>, 329, 640; andere voorbeelden in STOETT'S <i>Syntaxis</i>, p. 144.

<p class="footnote">Het verwante verschijnsel in mijne <i>Mnl. Ep. Fragmenten</i>, p. 187;
behalve de daar aangehaalde plaatsen nog: <i>Flovent</i>, 395; <i>Madelghijs
Kintsheit</i>, p. 69, vs. 40; <i>Aiol</i> (Vlaamsche redactie), vs. 663; <i>Karel
de Groote en zijne XII. Pairs (Lorreinen)</i>, p. 12, vs. 287; p. 31,
vs. 872 (weer het eerste verschijnsel. LONGINUS of althans de schrijver
van het boek &Pi;&epsilon;&rho;&iota; &Upsilon;&phi;&omicron;&nu;&sigmaf; [Greek: Peri Upons] heeft op dezelfde eigenaardigheid bij
HOMERUS gewezen. Zie: DIONYSII LONGINI <i>de Sublimitate</i> (ed.
B. WEISKE. Lipsiae. WEIGEL. 1809). Sect. XXVII.]<a name="80"></a>

<p class="footnote">[Voetnoot <a name="3.11">11</a>: Vgl. TE WINKEL'S <i>Maerlant</i>, p. 257, noot 2; WYBRANDS,
<i>De Abdij Bloemhof</i>, p. 72; <i>Naturen Bloeme</i>, II, 690&ndash;2; MOLL,
<i>Kerkgesch.</i>, II, 2, 78; <i>Brab. Yeesten</i>, V, 144&ndash;146; MOLL, t.a.p.
II, 2, 45; MOLL en DE HOOP SCHEFFER, <i>Stud. en Bijdr.</i>, II.]

<p class="footnote">[Voetnoot <a name="3.12">12</a>: DEWEZ, <i>Histoire générale de la Belgique</i>, III, 43; HEELU'S
<i>Slag bij Woeringen</i>, 3834, 5115 vlgg.; PIRENNE a.w. II, 174;
SCHOTEL, <i>A.v.R.</i>, o.a. p. 100&ndash;101; PIRENNE I, 416, 422.]

<p class="footnote">[Voetnoot <a name="3.13">13</a>: BLOK a.w. I, 175.

<p class="footnote"><i>Bijdr. en Meded. v.h. Histor. Genootschap</i>, XXIII, 43.]<a name="81"></a>

<hr>

<h2>1. RIDDERPOËZIE.</h2>

<p class="intro">Het ridderwezen. Overzicht der Fransche ridderpoëzie. Ouderdom
der Nederlandsche ridderpoëzie. In hoeverre indeeling naar de &#8222;matières"
te onzent geoorloofd?

<p class="intro">I. Frankische romans: <i>Flovent</i>, <i>Roelants-lied</i>, <i>Willem van Oringen</i>,
<i>Renout van Montalbaen</i>, <i>Geraert van Viane</i>, <i>Lorreinen</i>, <i>Aiol</i>, <i>Aubri
de Borgengoen</i>, <i>Doon de Mayence</i>, <i>Gwidekijn van Sassen</i>. Overige
romans. Aesthetische waarde der bewerkingen. <i>Karel en Elegast</i>.

<p class="intro">II. Keltische, Klassieke en Oostersche romans: <i>Lancelot</i>, <i>Percevael</i>,
<i>Ferguut</i>, <i>Floris en Blancefloer</i>, <i>Partonopeus en Melior</i>. Overige
romans. Aesthetische waarde der bewerkingen. <i>Moriaen</i>, <i>Walewein</i>.

<p class="intro">Eindbeschouwing.

<p>Germaansche kern in Frankrijks grond geplant, snel opgeschoten,
frisch uitbottend en breed zich vertakkend, bloeiend
in pracht, verstorven door overmaat van weelderigheid&mdash;zoo
ging op, zoo blonk, zoo verzonk het ridderwezen.

<p>Het Germaansch gebruik, den manbaren jongeling in een
plechtige bijeenkomst met schild en speer te begiftigen, was de
kern, door de Franken gebracht in het naar hen genoemd
land; onder den invloed der kruistochten ontwikkelde die kern
zich daar tot een zedelijke instelling met een hoog-ideaal karakter.
Een ridder moest zijn &#8222;grootmoedig in tegenspoed, edel van
bloede, overvloeiend van eerlijkheid, voortreffelijk door hoffelijke
zeden, standvastig in mannelijke braafheid. Dagelijks moest
hij met devote gedachtenis aan 's Heeren lijden de mis hooren,
voor het Katholiek geloof zijn lichaam veil hebben, de heilige
Kerk met hare dienaren van alle geweldenaars bevrijden,<a name="82"></a>
weduwen en weezen en onmondigen in hunnen nood beschermen,
onregtvaardige oorlogen vermijden, oneerlijk krijgsloon
weigeren, tot bevrijding van iederen onschuldige als kampvechter
optreden, geene steekspelen bezoeken, tenzij met ridderlijke
bedoelingen, den roomschen Keizer of zijn stadhouder
in wereldlijke zaken gehoorzamen, den staat ongeschonden in
zijne kracht laten, geene leengoederen des rijks vervreemden
en onberispelijk voor God en menschen leven."

<p>Door zulke verplichtingen werd de woeste strijdlust van
vroeger, in veilige bedding gebracht, aangewend tot ontwikkeling
en beschaving der maatschappij. Maar de aanraking met
het weelderig Oosten, de toenemende rijkdom en weelde, menschelijke
zwakheid en zinnelijkheid begonnen na eenigen tijd
de instelling in haar ideaal karakter te bedreigen, deden haar
langzamerhand veraarden en eindelijk ontaarden. De eerbied
voor de vrouw werd vooral in Zuid-Frankrijk opgeschroefd
tot een vrouwendienst waarin het zinnelijk element zich krachtig
deed gelden; de hoofschheid, die gaandeweg de vroegere ruwheid
had vervangen, werd galanterie; de losheid, loszinnigheid
en die: losbandigheid. Toewijding die goed en bloed op het
spel zette met het oog op een grootsch doel, werd eerzucht,
roemzucht; mildheid sloeg over tot spilzucht. Ten slotte was
de adel een stand geworden, die zich slechts door meer rijkdom
en uiterlijke beschaving onderscheidde van de overige
bevolking, die hem veelal overtrof in innerlijke kracht, in
zedelijke en geestelijke ontwikkeling<a href="#4.1">[1]</a>.

<p>De poëzie, uit het ridderleven geboren, heeft dat leven in zijn
ontwikkelingsgang gevolgd. Maar ook hier: werking en wederwerking.
Wie kan het vergeten, die nooit vergeten kan dat
roerend-droeve verhaal van FRANCESCA DA RIMINI en die verzen:

<p class="quote">Galeotto fu 'l libro e chi lo scrisse:
Quel giorno più non vi leggemmo avante.<a name="83"></a>
</p>

<p>Dichters, afhankelijk van de ridderschap en onder haar
levend, hebben uit verhalende liederen grootere verhalende
gedichten geschapen. In den aanvang behandelden die gedichten
uitsluitend het nationaal verleden, uit den tijd der Merovingen,
zooals de <i>Floovant</i>; uit dien der Karolingen verhalen waarin
KAREL DE GROOTE, zijne pairs of de groote vazallen des rijks
optreden: de <i>Chanson de Roland</i>, de <i>Chanson des Saisnes</i>
(Saksen), den <i>Ogier</i>, den cyclus van <i>Guillaume d'Orange</i>, de
<i>Lorrains</i> (hertogen van Lotharingen), <i>Renaus de Montauban</i>, <i>Aiol</i>,
<i>Auberi le Bourgoing</i>. Kort voor of in den aanvang der 12<sup>de</sup>
eeuw begonnen dichters van meer ontwikkeling ook verhalen uit
den Trojaanschen oorlog en andere sagen der klassieke oudheid
te verwerken: den <i>Roman de Troie</i>, den <i>Roman d'Enéas</i>, <i>Roman
de Thèbes</i>, de <i>Geste d'Alexandre</i>, den <i>Roman de Jules César</i>.

<p>Uit de aanraking der Fransch-Normandische maatschappij met
het Keltisch element in Engeland ontstond omstreeks het midden
der 12<sup>de</sup> eeuw een nieuw soort van verhalen: de Keltische
romans. Keltische zangers die rondzwierven door Engeland en
Frankrijk, zongen ook in het laatste land hunne lais, liederen van
fabelachtigen of mythologischen inhoud, die al spoedig werden
vertaald en nagevolgd door Fransche dichters. Langzamerhand
werden deze stoffen met de nationale versmolten, werden ook
nationale stoffen in den geest der Keltische romans behandeld.
Wij vinden hier in hoofdzaak òf verhalen, waarin Koning
ARTUR en zijne gemalin op den voorgrond komen en het
Christelijk element zich krachtig doet gelden òf zulke, waarin
de dolende ridders van ARTURS hof eene hoofdrol spelen als:
de <i>Tristran</i>, <i>Ivein</i>, <i>Lancelot</i>, <i>Erec</i>, <i>Gauvain</i>, <i>Cligès</i>.

<p>Tot de romans der eerste groep behooren ook groote prozaromans
als <i>Le Grand Saint Graal</i>, die bestaat uit deze drie
deelen: <i>Jozef van Arimathea</i>, <i>Merlijn</i>, <i>Perceval</i>; voorts <i>la queste</i>
(het zoeken) <i>du Saint Graal</i> en een gedicht <i>Le Petit Saint Graal</i>.<a name="84"></a>

<p>Een middeleeuwsch dichter heeft ons het overzicht dezer
romans, waarvan ik slechts eenige voorname heb genoemd,
gemakkelijk gemaakt door de drie voorname stoffen, welke zij
behandelen, aan te wijzen. In de <i>Chanson des Saisnes</i> heet het:

<p class="quote">Ne sont que trois matières a nul home entendant:
De France et de Bretaigne et de Rome la grant.
</p>

<p>Maar de romans welke klassieke en Keltische stoffen behandelen,
zijn, bij alle verschil van onderwerp, inderdaad ééns
geestes kinderen; de romans waarin nationale stoffen verwerkt
zijn, danken hun ontstaan aan een anderen geest.

<p>Zoo mag men deze epische poëzie dan ten slotte scheiden
in twee groote afdeelingen, die zich tot elkander verhouden
als het nationale tot het uitheemsche.

<p>Tegenover het krijgshaftige, eenvoudigvroom Christelijke
der oude nationale <i>Chansons-de-Geste</i> met hunne ruwheid en
grootschheid, ziet men de Keltische en klassieke romans met
hunne hoofschheid, hunnen vrouwendienst, het sterk ontwikkeld
lyrisch-erotische, gemengd met mystiek, hunne neiging
tot het wonderbaarlijke tegenover het wonder in de nationale
gedichten. Naar den inhoud staan deze beide groepen ook in
zóóverre tegenover elkander, dat zij verschillende beschavingstoestanden
weergeven: de nationale groep weerspiegelt een
beschaving minder ontwikkeld dan die waaruit de uitheemsche
geboren is. De nationale groep staat dichter bij het volks-epos,
de uitheemsche dichter bij het kunst-epos. Voor een deel geldt
dit onderscheid van volks-epos en kunst-epos ook met betrekking
tot de dichters dezer romans; want de makers der oudste
<i>Chansons-de-Geste</i>: <i>Roland</i>, <i>Girard de Roussillon</i>, <i>Jourdain
de Blaives</i>, <i>Floovant</i>, zijn ons onbekend; van de dichters der
latere <i>Chansons</i> kennen wij eenige bij naam: ADENEZ-LE-ROI,
BERTOLAIS, JEHAN DE FLAGY, JEHAN BODEL, CRESTIEN DE<a name="85"></a>
TROYES, BÉROL, BENOIST DE SAINTE MORE, ALBÉRIC DE
BRIANÇON, LAMBERT LE TORT, ALEXANDRE DE BERNAY...
doch zelden veel meer dan den naam. Sommige dezer dichters
hebben nationale romans van lateren tijd bewerkt of omgewerkt,
andere hebben uitheemsche gedicht.

<p>Ten slotte zijn de beide groepen gescheiden ook naar den
uiterlijken vorm, want bijna alle uitheemsche romans zijn geschreven
in korte verzen van acht lettergrepen, in tegenstelling
met de overige die in het oudere decasyllabische vers of in
alexandrijnen zijn gedicht<a href="#4.2">[2]</a>.

<p>Langs zulke wegen was de Oudfransche epische poëzie bezig
zich te ontwikkelen, toen zij ook in Zuid-Nederland bekend
werd. Dat zij daar bekend werd, is licht te verklaren uit het
internationaal karakter der ridderschap en de nabuurschap van
Frankrijk. Maar bovendien waren Fransche taal en literatuur
reeds in de laatste helft der 12<sup>de</sup> eeuw in een deel van Zuid-Nederland
bekend en in aanzien. Kennis van het Fransch werd
als noodzakelijk deel der opvoeding van den adel beschouwd;
in Vlaanderen was het Fransch voor den hoogen adel en de
hooge geestelijkheid als een tweede volkstaal<a href="#4.3">[3]</a>. Aan het hof van
den Vlaamschen graaf PHILIPS VAN DEN ELZAS (1168&ndash;1191)
leefde en werkte de beroemde CRESTIEN DE TROYES, dichter
van vele Keltisch-Fransche romans; BOUDEWIJN VIII van Vlaanderen
dichtte Provencaalsche liedjes; een paar bekende Fransche
dichters, ADAM DE LA HALLE en JEHAN BODEL woonden te
Atrecht<a href="#4.4">[4]</a>. Het is begrijpelijk dat deze veelvuldige kennismaking
met de Fransche literatuur leidde tot vertaling en navolging;
dat wij eene Nederlandsche ridderpoëzie zien ontstaan onder
den invloed der Fransche.

<p>Den juisten tijd van dat ontstaan te bepalen, is vooralsnog
niet mogelijk. Wel mogen wij met voldoende zekerheid aan<a name="86"></a>nemen,
dat wij het laatst der 12<sup>de</sup> of althans de eerste helft
der 13<sup>de</sup> eeuw als zoodanig moeten beschouwen. MAERLANT
immers heeft meer dan eens in zijne werken (<i>Alexander, Sint
Franciscus, Spieghel Historiael</i>) gewaarschuwd tegen den, zijns
inziens, verkeerden invloed van allerlei ons bekende ridderromans.
Onder die romans vindt men een paar die tot de
bovengenoemde &#8222;nationale" groep behooren, zooals <i>Willem
van Oranje</i> en de <i>Heemskinderen (Renaus de Montauban)</i>;
enkele zoogenaamde klassieke romans, zooals die over <i>Alexander</i>;
een paar die in het Oosten spelen: de <i>Floris en Blancefloer</i>
en den <i>Partonopeus</i>; eindelijk een groot aantal die tot de
Keltisch-Fransche romans behooren, zooals die van <i>Lancelot</i>
en <i>Tristan</i><a href="#4.5">[5]</a>. Bij deze, aan MAERLANT'S werken ontleende,
bewijsplaatsen behooren eenige verzen uit het <i>Leven van Sinte
Lutgart</i> gevoegd te worden. De dichter van dat werk klaagt,
dat de menschen niet willen luisteren naar &#8222;goede exempelkine",
maar gaarne komen:

<p class="quote">Daer men van ouden ijeesten<a title="[margin: geschiedenissen.]"><sup>#</sup></a> singet,
Oec daer men voert die sagen bringet
Van wigen<a title="[margin: strijden.]"><sup>#</sup></a> och van tavelronden,
Daer wilen eer hen onderwonden
Te dichtene af die menestrele.
...
Mar wonder hevet mi van desen
Warumme si so gerne lesen
Van ouden sagen dat gedichte
Ende oc geloeven also lichte
Din logeneren die se tellen.
...
Mar die die oude bourden scriven,
Si swegen bat, dat seggic hen<a href="#4.6">[6]</a>.<a name="87"></a>
</p>

<p>Zoowel MAERLANT als WILLEM VAN AFFLIGHEM moeten het
oog hebben op Nederlandsche romans. Immers, zij richtten zich
vooral tot de gemeentenaren en lagere geestelijken die over het
algemeen weinig of geen Fransch verstonden. En zou zelfs onder
den lageren adel de kennis van die taal zoo verbreid zijn geweest,
dat men er de voordracht van Fransche gedichten met eenig
gemak kon volgen? De heilige LUTGARDIS, wier moeder van
adel was, kon in de veertig jaren die zij doorbracht in het
klooster Aquiria bij Kamerijk, waar men Fransch sprak, nauwelijks
zooveel van die taal leeren dat zij daarin om brood kon
vragen wanneer zij honger had<a href="#4.7">[7]</a>. Zouden ook lieden uit dien
kring der maatschappij geen deel hebben uitgemaakt van het
publiek dat Fransche romans liefst vertaald hoorde voordragen?

<p>Indien men nu in aanmerking neemt, dat de <i>Alexander</i>, het
oudste der genoemde werken van MAERLANT, omstreeks
1257&ndash;1260 zal zijn vervaardigd en het <i>Leven van Sinte
Lutgart</i> tusschen 1263&ndash;1274; dat de romans, waartegen met
zooveel nadruk gewaarschuwd wordt, eenigen tijd hebben
behoefd om zóó bekend te worden; eindelijk, dat de oorspronkelijke
Fransche werken, die hier werden nagevolgd, deels in
de tweede helft der 12<sup>de</sup> eeuw reeds bestonden, deels van nog
vroeger tijd dagteekenen&mdash;dan zal men wel mogen aannemen,
dat men te onzent in het laatst der 12<sup>de</sup> of den aanvang der
13<sup>de</sup> eeuw het grootste deel der bewuste ridderromans heeft
verdietscht.

<p>Mag men in een overzicht der Nederlandsche ridderpoëzie
zich bedienen van het onderscheid in: nationale (Frankische) en
uitheemsche (Keltisch-Fransche of Britsche, klassieke, Oostersche)
ridderdichten? In allen gevalle volstrekt niet met hetzelfde recht
dat de Fransche literatuurgeschiedenis hier heeft. Nergens
blijkt dat men te onzent zich bewust is geweest van een onderscheid
in drie &#8222;matières". Niet, als in Frankrijk, beantwoorden<a name="88"></a>
hier de beide groepen aan verschillende cultuurtoestanden,
waarvan de een op den ander volgde. Integendeel, voorzoover
wij nu kunnen zien, mogen wij niet aannemen, dat men te
onzent begonnen is met werken der oudste (nationale) groep
te vertalen. VELDEKE'S <i>Eneïde</i> is het vroegste episch vertaalwerk
dat wij met zekerheid kunnen aanwijzen; daarna komt een deel
van den <i>Roman de Troie</i>, vertaald door SEGHER DIEREGOTGAF.
Zou de vertaling van de <i>Chanson de Roland</i> niet ouder zijn
dan beide? Onmogelijk is dat niet, zelfs m.i. niet onwaarschijnlijk,
aangezien het oorspronkelijk gedicht reeds vóór den eersten
Kruistocht (1096) bestond. En het moet opgang gemaakt en
zich snel verbreid hebben: reeds in 1130 vinden wij eene
Duitsche bewerking. Doch zekerheid kunnen wij in dezen niet
verkrijgen. Voorloopig moeten wij het er voor houden, dat men
hier te lande in het laatst der 12<sup>de</sup> of den aanvang der 13<sup>de</sup> eeuw,
zonder oordeel des onderscheids, Fransche ridderromans heeft
vertaald en nagevolgd. Indien wij nu toch onderscheid blijven
maken tusschen een paar groepen van riddergedichten, dan
geschiedt dat alleen, omdat ook nu nog voor ons een verschillende
geest uit die beide groepen spreekt; dat verschil mogen
wij hier ook ter wille van een beter overzicht doen uitkomen.

<h3>FRANKISCHE ROMANS.</h3>

<p>De stoffen, in deze romans verwerkt, moesten een publiek
dier dagen wel krachtig aantrekken. Daar was in de eerste plaats
de indrukwekkende gestalte van KAREL DEN GROOTE, immers
ook hier te lande bemind en geëerd; groot in de oogen van
het nageslacht niet het minst om zijne oorlogen tegen de
heidensche Saksen en Mooren. Streden de edelen en burgers
dier dagen die ter Kruistocht waren opgetrokken, niet denzelfden
strijd tegen het &#8222;Saracynsche diet" dien ook de groote Koning<a name="89"></a>
met zijne dapperen had gestreden? En onder die dapperen
verschenen in deze romans voor het geestesoog de dappersten
en wijsten, die beroemde &#8222;genooten", lijfwacht en raad des
Konings, wier roem de wereld vervulde: ROLAND en zijn
boezemvriend OLIVIER; bisschop TURPIJN, het type van den
strijdbaren geestelijke dier dagen; OGIER van Ardennen, BERNARD
van Brabant, BERENGIER, hertog NAIMES van Beieren
en anderen<a href="#4.8">[8]</a>. Het geweldige en grootsche in vele dezer dichterlijke
werken moest wel indruk maken op een publiek, eenvoudig
van gemoed, beheerscht door dezelfde hartstochten als
de personages in die verhalen.

<p>Daar is ROLAND met zijne helden in den ongelijken strijd
tegen duizenden bij duizenden Sarracenen, die weigert op
zijn wonderhoorn Olifante te blazen om zijn Koning te hulp
te roepen; die eindelijk afgestreden, ten doode gewond, zich
uitstrekt op den top van een heuvel, het gelaat naar Spanje
gekeerd, maar het hart vol van &#8222;het zoete Frankrijk" en
zijne maagschap; die stervend zijn rechter handschoen omhoog
houdt tot God zijn oppersten leenheer; dan zijgt zijn
hoofd op zijn arm, met saamgelegde handen ontslaapt hij;
cherubijnen komen en voeren graaf ROLAND'S ziel naar het
paradijs. Elders is het GARIN, de reusachtige hertog van Lotharingen,
door een overmacht na heldhaftige tegenweer neergeveld,
die daar ligt tusschen de overige dooden, &#8222;als de eik
tusschen de kleine stammen." HAYMIJN, de vader der vier
Heemskinderen, die onder zijne baronnen in zijne ridderzaal
gezeten is, wanneer de gezanten van koning KAREL, ROLAND
en WILLEM VAN ORANJE onder hen, binnentreden. Overmoedig
zitten HAYMIJN'S baronnen; elk heeft zijn scherp zwaard over
zijne knieën gelegd. HAYMIJN zit in een groenzijden bliaut,
het eene been over het ander geslagen, zijn elleboog rust op
zijn knie, zijn hoofd op zijn hand. Niemand durft een woord<a name="90"></a>
spreken. De afgezanten komen voor HAYMIJN en nijgen voor
hem. Hij wil hen niet aanzien. Zij richten het woord tot hem.
Hij zwijgt. Vaalbleek wordt hij, nu hij zijne vijanden daar voor
zich ziet, maar hij kan geen woord uitbrengen: te vol is zijn
gemoed. Weer spreekt ROLAND. HAYMIJN blijft zwijgen. Dan komt
zijne gemalin, de schoone vrouw AYA, met een gouden schaal
vol koelen wijn en heet de gezanten welkom. Zij verwijt haren
man dat hij zich gedraagt als een dorper. Maar nauwelijks heeft
zij dat woord gesproken of de vuist van den geweldenaar treft
haar zoo in het aangezicht dat het roode bloed op hare voeten stort.

<p>Niet overal zijn de toestanden zoo aangrijpend, geweldig of
ruw; ook voor het zachte, het teedere is er eenige plaats.

<p>In de grootsche <i>Chanson de Roland</i> komt de teederheid
soms te voorschijn als een weemoedig zonnetje uit dreigende
onweerswolken. ROLAND'S boezemvriend en wapengezel OLIVIER
is doodelijk gewond; met moeite houdt hij zich nog in den
zadel, de nevel des doods houdt zijn blik reeds omtogen; zoo
voert zijn ros hem over het slagveld. In ROLAND die komt
aangereden waant hij een vijand te zien. Met inspanning zijner
laatste kracht brengt hij zijn vriend een zwaardslag op den
helm toe. ROLAND ziet hem aan; zachtkens, zachtkens zegt hij:
gezel, doet gij dat met opzet? Ik ben ROLAND die u zoo lief
heeft.&mdash;Ik hoor u, zegt OLIVIER; ik hoor u spreken, maar
ik zie u niet. Moge God u zien, vriend. Ik heb u getroffen,
vergeef mij.&mdash;Ik heb geen letsel bekomen, antwoordt ROLAND
ik vergeef het u.

<p>Hoe treffend is het tooneel in den <i>Willen van Oranje</i>, waar
de roemruchte graaf, nu monnik geworden en op inkoop voor
zijn klooster uit, door roovers aangevallen wordt; na ze te
hebben gedood of verjaagd, ontdekt hij in een kar die de
roovers medevoerden, zijne eigen jonge kinderen.

<p>Aandoenlijk is in den roman der <i>Heemskinderen</i> de trouw van<a name="91"></a>
het reuzenros Beyaert aan zijn meester REINOUT. Wanneer het
eindelijk op den eisch des Konings in de Oise verdronken zal
worden, slaat het telkens de steenen stuk welke de dienaars aan
zijne pooten hebben gebonden; zoolang het ros zijn meester ziet,
heeft het kracht om dat vol te houden. Nu dwingt de Koning
REINOUT te zweren, dat hij niet zal omzien naar Beyaert. Op
nieuw wordt het ros in de rivier geworpen. Op nieuw komt
het boven en steekt het hoofd op, hinnekend naar zijn meester,
&#8222;alsof 't een mensch geweest hadde, die na sijn lieven vrient
bitterlijk geschreit hadde"<a href="#4.9">[9]</a>. Wanneer REINOUT dan niet naar
den trouwen vriend omziet, zinkt het ros en verdrinkt.

<p>De vrouwen en de liefde komen vooral in de oudere romans
niet op den voorgrond. Slechts van tijd tot tijd komt een komisch
tooneeltje of een komische trek den ernst vervangen; de grappen
waarmede de personages zich vermaken, zijn ruw of grimmig.

<p>Behalve de kleine roman van <i>Karel en Elegast</i>, die een
afzonderlijke plaats verdient, is geen enkele dezer romans in
zijn geheel tot ons gekomen; van bijna alle bezitten wij slechts
grooter of kleiner fragmenten<a href="#4.9">[9]</a>. Wij noemen den roman van
<i>Flovent</i> in de eerste plaats, omdat de <i>kern</i> van dit gedicht
herinneringen bevat aan de eerste Frankische dynastie: de
Merovingen. FLOVENT wordt ons voorgesteld als oudste zoon
van den eersten christelijken koning van Frankrijk, CLOVIS.
Wij zien hem in ballingschap rondzwerven met zijn trouwen
schildknaap RICHIER. Voortdurend zijn hij, zijne magen en
vrienden, in oorlog met de Sarracenen (onder wie hier, gelijk
zoo dikwijls, de heidensche Saksen schuilen). Een christelijke
en een heidensche prinses betwisten elkander FLOVENT'S bezit.
Ten slotte wordt hij teruggeroepen naar Frankrijk door zijn
vader die in Laon door de Sarracenen belegerd wordt. De
heidenen worden verslagen en FLOVENT later koning van<a name="92"></a>
Frankrijk. Ons fragment van ruim 600 verzen wijkt sterk af
van de eenige ons bewaarde Fransche redactie, die echter zelve
weer moet zijn voortgekomen uit eene oudere.

<p>Onder de Karolingische romans behoort in de eerste plaats
het <i>Roelants-lied</i> te worden genoemd. Algemeen bekend is,
dat wij hier het verhaal hebben van den slag bij Roncevaux,
waarin de achterhoede van KAREL DE GROOTE'S leger, onder
bevel van graaf ROELANT, in de Pyrenaeën door de vijandige
Basken is vernietigd. Daar KAREL'S leger terugkeerde van een
tocht tegen de Mooren, lag het hier nog dichter voor de hand,
de Basken in Sarracenen te veranderen. Het grootsche Fransche
gedicht is waarschijnlijk in zijn geheel vertaald; doch de oorspronkelijke
vertaling schijnt niet tot ons te zijn gekomen, wel
een vijftal fragmenten die op deze verloren Middelnederlandsche
bewerking berusten. Tracht men daaruit die verloren bewerking
weer samen te stellen, dan komt men tot een fragment van
ruim 1000 verzen die in ruim 1700 verzen van het Fransch
ten deele teruggevonden worden.

<p>Naar den strijd met de Mooren verplaatst ons ook de cyclus
van gedichten welke zich groepeeren om den persoon van
WILLEM VAN ORANJE, een der voorname edelen uit Zuid-Frankrijk,
die de Mooren telkens terugsloegen wanneer zij
pogingen deden om den Islam ook aan deze zijde der Pyrenaeën
te verbreiden. Voorzoover wij weten, is slechts één dezer
werken, het zoogenaamde <i>Moniage Guillaume</i> (WILLEM'S
monniksschap) hier vertaald; van dat laatste deel van WILLEM'S
geschiedenis is ons een klein fragment van ruim 400 verzen
bewaard gebleven. Aan MAERLANT danken wij de wetenschap,
dat zekere CLAES VAN HAERLEM, &#8222;VER BRECHTEN SONE", deze
vertaling vervaardigde<a href="#4.10">[10]</a>. De ons bewaard gebleven fragmenten
behelzen de ontmoeting van WILLEM met de roovers, waarvan
boven sprake was en eenige van zijne latere lotgevallen.<a name="93"></a>

<p>Van den strijd der Karolingische koningen met hunne groote
vazallen geeft de roman van <i>Renaus de Montauban</i> ons een
voorbeeld<a href="#4.11">[11]</a>. Een der machtige vazallen des Konings, HAYMIJN
van Dordogne, is met dezen in strijd. Zijne zonen REINOUT,
ADELAERT, RITSAERT en WRITSAERT zetten dezen strijd tegen
den Koning en zijn zoon LODEWIJK voort. In dien strijd moeten
zij vluchten en eene schuilplaats zoeken bij vreemde koningen.
Ten slotte moeten zij zich overwonnen verklaren en zich aan
den Koning onderwerpen. Het wonderpaard Beyaert en de
toovenaar MALEGIJS spelen een gewichtige rol in dit gedicht.
De roman draagt terecht den naam van den oudste der vier
Heemskinderen&mdash;zooals zij later te onzent genoemd werden&mdash;daar
REINOUT'S reuzenkracht en heldenmoed de kans telkens
weer ten voordeele der zijnen doen keeren. Dat ook dit gedicht
eene bewerking is uit het Fransch, staat vrij wel vast, al blijft
het mogelijk dat de Nederlandsche bewerker op zelfstandige
wijze eenige der bestaande legenden tot een geheel heeft vereenigd.
Welk Fransch origineel door hem is gevolgd, weten
wij niet; wel dat het geen der ons overgebleven redactiën is
geweest. Misschien ook is de Nederlandsche bewerking eene
samensmelting van een paar oudere redactiën en heeft de bewerker,
evenals de Fransche dichter, een noordelijke en een zuidelijke
Renout-sage gekend, al gaf hij de voorkeur aan de laatste<a href="#4.12">[12]</a>.

<p>De ons bewaard gebleven fragmenten tellen ruim 2000 verzen;
misschien slechts een zevende der gansche bewerking<a href="#4.13">[13]</a>.

<p>Naast den <i>Reinout van Montalbaen</i> moet de <i>Geraert van Viane</i>
genoemd worden; ook deze roman immers bevat herinneringen
aan den strijd van CHARLEMAGNE met zijne groote vazallen,
al zijn die herinneringen hier verbonden met heugenissen aan
den strijd tegen de Sarracenen in Zuid-Frankrijk. Slechts
een klein fragment van nog geen 200 verzen van dezen
roman is tot ons gekomen. Naar het schijnt is de Fransche<a name="94"></a>
roman van BERTRAND DE BAR SUR AUBE niet het voorbeeld
van den Nederlandschen bewerker geweest, maar eene veel
oudere bewerking.

<p>Een beeld van den strijd tusschen machtige adellijke geslachten
vinden wij in de <i>Chanson des Lorrains</i>. Door die geheele
grootsche epopee immers loopt als een roode draad: de bloedwraak;
alles draait om de &#8222;veede" tusschen het geslacht der
hertogen van Lotharingen en dat van FROMONT van Bordeaux.
Gedurig wordt er een zoen getroffen, maar telkens wordt de
vrede weer verbroken en vangt de strijd verwoeder dan ooit
weder aan; een strijd in hoofdzaak van kracht en heldenmoed
tegen sluwheid en bedrog. Wanneer BEGGE van Lotharingen
op de jacht overvallen en vermoord is en daarna ook GARIJN
zelf, het hoofd van het geslacht der Lorreinen, zetten hunne
zoons den strijd voort. GARIJNS zoon GIRBERT doodt FROMOND
van Bordeaux; diens zoon FROMONDIJN neemt nu de &#8222;veede"
over en zoo gaat het voort. Van de Middelnederlandsche vertaling
bleven ons een vijftiental fragmenten bewaard, te zamen
meer dan 10.000 verzen, misschien slechts een tiende deel van
het oorspronkelijk gedicht bevattend<a href="#4.14">[14]</a>.

<p>Een eigen plaats neemt onder de Oudfransche heldendichten
de <i>Aiol</i> in. Zeldzaam en aantrekkelijk is hier vooral de figuur
van den jongen ridder, die alleen naar des Konings hof trekt
om de zaak van zijn verongelijkten en verarmden vader te verdedigen.
In de verroeste wapenrusting van zijn vader, op een
armzalig paard, rijdt hij heen en wekt den spotlust van wie
hem op zijn weg ontmoeten&mdash;maar hij wint zijne zaak. Deze
roman is tweemaal in het Nederlandsch bewerkt; die beide
bewerkingen zijn onderling onafhankelijk<a href="#4.15">[15]</a>. De eene, in Limburg
vervaardigde, bewerking geeft een vrij dor uittreksel van het
ons bekende Fransche gedicht; de bewaard gebleven fragmenten,
ongeveer 600 verzen bedragend, omvatten vs. 2538&ndash;10092<a name="95"></a>
van het origineel. Eenige verzen der Middelnederlandsche bewerking
(vs. 58&ndash;73) vindt men in het Fransen niet terug. De
andere bewerking, waarvan ons 1200 verzen zijn overgebleven,
wijkt veel meer van het Fransch af dan de eerstgenoemde. Of
wij daarom recht hebben aan te nemen, dat zij dus op eene,
ons onbekende, Fransche redactie moet berusten, mag echter
betwijfeld worden. De samensteller dezer bewerking volgt het
Fransche verhaal wel in hoofdzaken, doch verwerkt die hoofdzaken
op eigen wijs. Hij heeft veel weggelaten (vs. 518&ndash;601
komen overeen met vs. 8354&ndash;9061: 83 verzen in het Nederlandsch
voor 707 verzen in het Fransch); van vs. 801&ndash;1200
dezer bewerking vindt men in het Fransch nagenoeg niets. Dat
deze bewerker zijn eigen weg ging, moet men vermoeden ook
met het oog op het feit, dat wij hier een blijkbaar oorspronkelijk
Nederlandschen naam vinden voor AIOL'S zwaard, nl.: <i>Scaerdeline</i>,
terwijl in het Fransche gedicht geen zwaard van AIOL
een naam draagt<a href="#4.16">[16]</a>. Dat namen uit het origineel als <i>Elie,
Avisse</i> zijn weergegeven door <i>Helline</i> en <i>Anflisse</i>, doet denken
dat de Nederlander het Fransche verhaal slechts kende van
&#8222;hooren zeggen". Bovendien komen eenige namen uit het
tweede fragment dezer bewerking (<i>Baselie, Mersaelien ende
Eggermort, Florette</i>, het wout van <i>Bonival, Godevert van
Brusewijc</i>) in het Fransch in het geheel niet voor.

<p>Slechts kleine fragmenten bleven ons over van den roman
van <i>Auberi le Bourgoing</i>. In dat verhaal vinden wij de krijgstochten
en daden van een jong Bourgondisch ridder, die met zijn
neef en wapenbroeder GASCELIN, in Beieren de Russen en in
Vlaanderen de Friezen bevecht en ten slotte door een huwelijk
met GUIBOURC, koningin-weduwe van Beieren, koning van
dat land wordt.

<p>Eindelijk moeten wij nog melding maken van een paar fragmenten,
die tot dusverre geacht worden ontleend te zijn aan<a name="96"></a>
den roman van <i>Doon de Mayence</i> en aan de <i>Chanson des
Saisnes</i> (Saxons). Het eerstgenoemd fragment verhaalt ons van
drie ridders: FIERABRAS, ELEGAST en MILO (ROELANTS vader)
die van de jacht terugkeeren naar de stad Vauclere, welke door
de Sarracenen onder HABIGANT belegerd wordt. Zij ontmoeten
drie Sarraceensche vorsten die zij uitdagen; het gevecht zal
plaats hebben op een eiland in de rivier. Op hun weg naar
Vauclere doen de ridders een inval in het kamp der heidenen
en een hevig gevecht vangt aan. In den Franschen roman van
dezen naam, waarin de stad Vauclere en de Sarraceensche
aanvoerder HABIGANT (AUBIGANT) inderdaad eene groote rol
spelen, heb ik ons fragment niet kunnen terugvinden. Wanneer
men in aanmerking neemt dat de roman van <i>Fierabras</i> hier
volgens MAERLANT'S mededeeling reeds vóór het eind der
13<sup>de</sup> eeuw vertaald was; dat in den <i>Geraert van Viane</i> de strijd
tusschen OLIVIER en ROLAND ook plaats heeft op een eiland
in een rivier<a href="#4.17">[17]</a>; dat ELEGAST hier, evenals in den roman van
<i>Karel en Elegast</i>, optreedt als toovenaar; dat de naam van
ROELANTS vader evenals die van den hier voorkomenden pair
van CHARLEMAGNE, SANSON, licht van elders bekend konden
zijn, dan moet men waarschijnlijk achten, dat wij hier eene
vrije bewerking van Fransche epische stoffen vóór ons hebben.

<p>Wat het fragment betreft, dat bekend is onder den naam
<i>Gwidekijn van Sassen</i>, ook daarin blijft nog veel over dat
opheldering behoeft<a href="#4.18">[18]</a>. Met JEAN BODEL'S <i>Chanson des Saxons</i>
heeft ons fragment niets gemeen; dat het vertaald zou zijn naar
eene vroegere bewerking dezer stof die bewaard is gebleven in
de Noorsche Karlamagnus-sage, acht ik onwaarschijnlijk wegens
de gewichtige afwijkingen. Ons fragment verplaatst ons in de
volgende omstandigheden: Het Fransche leger, waarbij ROLAND
en zijn broeder FRANSOYS (niet van elders bekend), OLIVIER,
ESCOUS, OLLEUS, REYNOUT en vele andere ridders zich be<a name="97"></a>vinden,
heeft het beleg geslagen voor de stad Sassine, waar
de reus FLEDRIC, GWIDEKIJN'S broeder, het bevel voert. Een
nachtelijk gevecht heeft plaats, waarin FLEDRIC sneuvelt. De
dichter der Nederlandsche bewerking kende het <i>Roelants-lied</i>
blijkbaar; met den ridder in de zwarte wapenrusting die tooveren
kan, zal ELEGAST wel bedoeld zijn<a href="#4.19">[19]</a>. Ook hier moeten
wij, naar ik meen, denken aan eene vrije bewerking van epische
stoffen, die den Nederlandschen bewerker misschien slechts
door mondelinge overlevering bekend waren geworden.

<p>Behalve de genoemde romans zullen hier te lande in dezen
tijd vermoedelijk nog andere bekend zijn geweest, misschien
door eene Nederlandsche vertaling. MAERLANT, zagen wij,
spreekt van <i>Fierabras</i>. Waarschijnlijk heeft hij den naam van
dezen heidenschen reus, die in Spanje, na een gevecht met
OLIVIER, tot het Christendom bekeerd wordt, leeren kennen
uit den roman van dien naam. Misschien kende hij ook Nederlandsche
bewerkingen der romans van <i>Foulque de Candie</i> en
van <i>Karel en Galie</i>, welke laatste ons in eene Nederduitsche
omwerking in den <i>Karlmeinet</i> is bekend gebleven.

<p>Van deze door MAERLANT genoemde of aangeduide romans
en van de reeds behandelde: <i>Roelants-lied</i>, <i>Willem van Oringen</i>,
<i>Reinout van Montalbaen</i>, zal men wel mogen aannemen, dat
zij uit de eerste helft der 13<sup>de</sup> eeuw, ten deele misschien (het
<i>Roelants-lied</i> b.v.) nog uit het laatst der 12<sup>de</sup> eeuw dagteekenen.
Ook van den <i>Flovent</i>, <i>Geraert van Viane</i>, de <i>Lorreinen</i>, den
<i>Aiol</i> (ten minste de Limburgsche redactie) en den <i>Aubri de
Borgengoen</i>, mogen wij wel aannemen dat zij nog in de eerste
helft der 13<sup>de</sup> eeuw vervaardigd zijn. Of de vrije bewerking
van den <i>Aiol</i>, de <i>Doon de Mayence</i>, de <i>Gwidekijn van Sassen</i>
tot dienzelfden tijd behooren, of eer in de tweede helft der
13<sup>de</sup> eeuw moeten geplaatst worden? Zoolang wij niet meer<a name="98"></a>
en beter gegevens hebben, zal dat bezwaarlijk zijn uit te
maken<a href="#4.20">[20]</a>.

<p>Dat in vele dezer romans echte poëzie of tenminste poëtische
stof wordt gevonden, hebben wij vroeger reeds gezien. Die
poëzie echter was voortgebracht door de dichters der oorspronkelijke
werken; er is hier gewag gemaakt van die poëzie alleen
om den smaak onzer voorouders in dezen te kenschetsen. De
Nederlandsche dichters der middeleeuwen hebben slechts eenig
aandeel in deze poëzie, voorzoover zij die hebben nagevoeld.
De vraag die wij ons bij de beoordeeling dezer Nederlandsche
werken hebben te stellen, is: welk karakter dragen zij als
bewerking of navolging?<a href="#4.21">[21]</a>

<p>Over het algemeen kan men zeggen, dat&mdash;met uitzondering
van het <i>Roelants-lied</i>&mdash;bij de bewerkers wel gevoel voor het
ridderwezen bestond. In de <i>Lorreinen</i> die vrij letterlijk vertaald
schijnen, worden de lange gevechten niet weggelaten of bekort,
ook in de <i>Geraert van Viane</i> zijn verzen als:

<p class="quote">Wi sullen hem marghiin laten weten,
Of onse swerde connen sniden,
</p>

<p>tenminste niet weggevallen, indien zij al in het oorspronkelijke
voorkomen. In den <i>Aubri</i> is sympathie voor het ridderwezen;
de bewerker heeft behagen gehad in AUBRI'S getrouw strijdros
Blanchaert dat zijn meester terugvindt.

<p class="quote">Ende het begonde neyen<a title="[margin: hinneken.]"><sup>#</sup></a> zeere
Ende scrabbelde metten voete.
</p>

<p>Ook in den <i>Renout</i> kan men nog vrij wat van de ruwe
grootschheid van het oorspronkelijke zien, al blijft de bewerking
beneden haar origineel.

<p>Eene jammerlijke tegenstelling met deze bewerkingen vormt
die van het <i>Roelants-lied</i>. Niet zoozeer, doordat de bewerker<a name="99"></a>
slechts gebrekkig Fransch kende; daarin zal hij wel niet veel
lager gestaan hebben dan de meeste overigen. Maar doordat
hij zoo weinig heeft gevoeld van dat echt ridderlijk epos, zoo
sober van uitdrukking, maar zoo indrukwekkend in zijn grootschen
eenvoud. Voor het ridderwezen heeft hij weinig gevoel,
hij heeft er ook geen verstand van. De Fransche dichter is
soldaat in zijn hart; hij geniet bij elken strijd, bij elk tweegevecht;
hij kent de wapenrustingen door en door: de blinkende,
met goud doorwerkte halsbergen, de met goud en gesteenten
versierde puntige helmen, de lansen met hunne kleine vaantjes,
de zwaarden van gebruineerd staal, de gouden sporen. Hij
volgt elken slag met het oog van een kenner en weet op een
prik of de den neus beschermende strook metaal (<i>le nasel</i>) al
dan niet doorkliefd wordt en of het zwaard afschampt, dan
wel het lichaam der tegenpartij doorklieft en eerst door het
zadel wordt tegengehouden, of nog verder dringt en ook het
paard een diepe wonde toebrengt. Hij is godsdienstig op zijne
ruwe eenvoudige wijze, maar hij weet dapperheid toch ook in
een Sarraceen te waardeeren; hij is een getrouw vazal: voor
zijnen Koning en voor &#8222;douce France" heeft hij alles over. De
woeste grootschheid van het berglandschap, waaraan wij telkens
worden herinnerd door verzen als dat gestadig terugkeerend:
&#8222;halt sunt li pui e tenebrus li val"<a title="[margin: Hoog zijn de bergen en duister de dalen.]"><sup>#</sup></a>, verhoogt nog den indruk
van het geheel.

<p>Van dat alles nu heeft de Nederlandsche bewerker weinig of
niets gevoeld. Geheele stukken die betrekking hebben op het
ridderwezen of die uitingen zijn van den feodalen geest, laat
hij weg. Voor ridderlijke mannentaal geeft hij vrome breedsprakigheid.
Waar hij een epitheton toevoegt, geschiedt het om
de Christenen dapperder en vromer, de heidenen lafhartiger
en slechter te maken. Fatsoenlijk is hij: wanneer OLIVIER zijn
aanstaanden zwager ROELANT dreigt, dat hij het huwelijk tus<a name="100"></a>schen
dezen en zijne zuster AUDE zal verhinderen, zegt hij in
het Fransch:

<p class="quote">Vus ne gerrez<a title="[margin: zult liggen.]"><sup>#</sup></a> jamais entre sa brace
</p>

<p>in het Nederlandsch:

<p class="quote">Nemmermeer en wert si u wijf.
</p>

<p>Maar hoe is de aanschouwelijkheid van het oorspronkelijke
in dit fatsoen ondergegaan.

<p>Waar een bewerker, naar het schijnt, meer zijn eigen weg
ging, daar krijgen wij soms hier en daar een verrassend kijkje
op den geest van zijn stand of van zijn tijd. Zoo b.v. in de
Vlaamsche bewerking van den <i>Aiol</i>, waar de beschrijvingen
vooral van gevechten aanzienlijk bekort of geheel weggelaten
zijn, de episode van den visscher TIERIJN daarentegen met
blijkbare voorliefde is bewerkt. In overeenstemming met dat
krachtiger burgerlijk element is eene beeldspraak als deze:

<p class="quote">Ware Macharijs mijn oem hier,
Hi soud u, Ayoel, <i>selc een bier
Met vullen nappe scinken</i>,
Ghi souds langhe mogen dinken<a href="#4.22">[22]</a>.
</p>

<p>Van de zending des engels tot den visscher (vs. 654&ndash;700)
vinden wij in het Fransch niets; wel strookt met dat invoegsel
des bewerkers een vers als het derde van dit drietal:

<p class="quote">De hermite starf cortelike,
Want hi voer te Gods rike:
<i>Daer moeten wi alle comen</i>!
</p>

<p>De uitval van jonkvrouw LUSIENE tegen de &#8222;maechscap" die
haar verhindert AIOL te trouwen, is ook een merkwaardig
teeken des tijds<a href="#4.23">[23]</a>.

<p>De kunstvaardigheid dezer Nederlandsche dichters is over
het algemeen gering. Hunne verzen zijn weinig verzorgd;
telkens komen verzen met drie heffingen al te lange verzen<a name="101"></a>
afwisselen. De rijmen zijn achteloos behandeld; het aantal
assoneerende rijmen in de meeste dezer bewerkingen is vrij
groot, vier gelijke rijmen komen niet zelden voor. Eene eigenaardigheid
des bewerkers van <i>Reinout van Montalbaen</i> is, dat
hij in rijmnood de heiligen te hulp roept: bij het woord <i>man</i>
moet <i>sente Jan</i> te hulp komen; bij <i>trouwe</i>: <i>onse Vrouwe</i>; bij
<i>huus</i>: <i>Jesus</i> enz.<a href="#4.24">[24]</a>. Niet alleen het <i>Roelants-lied</i>, maar ook
de <i>Lorreinen</i>, de <i>Reinout van Montalbaen</i> wemelen van stoplappen;
met <i>Flovent</i>, <i>Aubri den Borgengoen</i>, <i>Willen van Oringen</i>
schijnt het in dezen beter gesteld. Dat alles, ook de dikwijls kort
afgebroken perioden, wijst er ons op dat wij hier waarschijnlijk met
volksdichters, niet met geleerde dichters (<i>clercken</i>) te doen hebben.

<p>Hiervoor hebben wij het vermoeden uitgesproken, dat wij
in <i>Doon de Mayence</i>, <i>Gwidekijn van Sassen</i> en de Vlaamsche
redactie van <i>Aiol</i> eer vrije bewerkingen van, uit Frankrijk
afkomstige, epische stoffen te zien hebben dan vertalingen. Met
meer recht mag men dit aannemen van <i>Karel ende Elegast</i>.
Zelfs meen ik het voor waarschijnlijk te mogen houden, dat
wij hier eene zelfstandige bewerking van een bekende stof
hebben<a href="#4.25">[25]</a>. Bekend was in Frankrijk het verhaal van eene
samenzwering, tegen KAREL DEN GROOTE gesmeed, waartegen
een door God gezonden engel hem waarschuwde. Die engel
gelastte den Koning 's nachts te gaan stelen. Op zijn nachtelijken
tocht ontmoet hij een ridder, nu roover geworden, die
hem met de samenzwering bekend maakt. De verraders worden
ontmaskerd en gestraft. In de Latijnsche kroniek van
ALBERICUS TRIUM FONTIUM wordt de kern van dit verhaal
vermeld en ook gewag gemaakt van eene <i>cantilena</i> (lied)
waarin deze stof was verwerkt. Ook in eenige Oudfransche
gedichten, vooral den <i>Renaus de Montauban</i> en een werk
van lateren tijd, <i>le Restor du Paon</i>, wordt over dit verhaal<a name="102"></a>
gesproken. Dat er behalve het lied over deze stof nog een
episch gedicht van eenigen omvang zou hebben bestaan, is
niet bewezen. In allen gevalle is zulk een episch gedicht
niet bekend en kan men dus geen origineel van het Nederlandsch
gedicht aanwijzen. Doch ook al ware bewezen, dat
zulk een Fransch episch gedicht bestaan heeft, wat dan nog?
Moet dat dan noodwendig het voorbeeld zijn geweest van ons
verhaal? Kan de Nederlandsche dichter niet evengoed kennis
hebben gekregen van zijne stof langs den weg der mondelinge
overlevering? In tegenstelling met de meeste Middelnederlandsche
gedichten, welke vertaald of bewerkt zijn naar een
uitheemsch gedicht, vinden wij hier nergens melding gemaakt
van een bron, nergens eene uitdrukking als &#8222;die boec seit" of
iets dergelijks. Het eenige van dien aard, dat men in ons
gedicht vindt, deze verzen uit den aanhef:

<p class="quote">Wat den coninc daer ghevel,
<i>Dat weten noch die menighe wel</i>
</p>

<p>wijst aan, dat het verhaal toentertijd in omloop was; wijst in de
richting van mondelinge overlevering. Er is dus geen afdoende
reden om reeds op grond van de bovenvermelde feiten de
oorspronkelijkheid van ons gedicht onwaarschijnlijk te achten
of te ontkennen<a href="#4.26">[26]</a>. Doch er is meer: de namen ELEGAST,
EGGHERIC VAN EGGERMONDE zijn Nederlandsche namen, waarvan
de Fransche overlevering niet weet; ook is het tooneel
van ons verhaal&mdash;anders dan in de Fransche vermeldingen&mdash;de
landstreek rondom KAREL DE GROOTE'S geliefde verblijfplaats
Ingelheim. Bovendien schuilt in ELEGAST een wezen uit de Germaansche
mythologie en is hij blijkbaar verwant met ALVEGAST
(heer der elven), denzelfde die in Frankrijk AUBERON genoemd
werd. Het bezit van een kruid dat, in den mond gestoken, het
vermogen geeft om te verstaan wat hanen kraaien en honden<a name="103"></a>
bassen; de kennis van een tooverspreuk (hier <i>bede</i> genoemd)
waardoor hij de bewoners van een kasteel in slaap brengt, zijn
dan ook trekken die men in Germaansche sprookjes terugvindt<a href="#4.27">[27]</a>.

<p>Voor mij zweeft door dit kleine epos, zoo zuiver van gevoel
en taal, een geur van oorspronkelijkheid, die mij, met het oog
op bovenstaande uiteenzetting, weerhoudt van aan vertaling te
denken; moet men al denken aan navolging, dan zeker aan
eene die van oorspronkelijkheid niet ver afstaat.

<p>Wat is hier nog een kinderlijk maar oprecht en sterk geloof
in God en vertrouwen op God! Hoe voelen wij dat geloof in
uitdrukkingen als &#8222;een heilich enghel", &#8222;d'enghel die van Gode
quam", &#8222;d'enghel van den paradise"; in Gods vaderlijke zorg
voor den koning die het gezinde van Ingelheim in vasten
slaap houdt, opdat zij niets zullen bemerken van den nachtelijken
tocht; in de vrome gebeden; in dien strijd tusschen riddereer
en geloof, zoo treffend samengevat in dat eene vers: &#8222;varen
stelen of God verwerken<a title="[margin: van zich afkeerig maken.]"><sup>#</sup></a>!" Hoe goed kent de dichter het
ridderleven en de ridderzeden: hij strijdt de beide gevechten
mede, hij kent het wapenbroederschap, hij ziet de &#8222;witte"
halsbergen; met de inrichting der middeleeuwsche kasteelen en
den wachter die &#8222;den dag blaast", is hij blijkbaar vertrouwd.
Opmerkelijk is hier de eerbied voor KAREL DEN GROOTE,
&#8222;d'edel man" zooals hij telkens wordt genoemd; treffend de
onwankelbare trouw van zijn vazal ELEGAST, door hem op
valsche aantijgingen verjaagd.

<p>Op ELEGAST valt het meeste licht; blijkbaar heeft de dichter
voor hem de sympathie die de &#8222;vogelvrije" te allen tijde
gevonden heeft; ook beantwoordt hij aan het ideale type
van den vogelvrijen roover: alleen den rijken ontneemt hij
het hunne, bisschoppen, abten en kanunniken vooral zijn
hem een welkome prooi. Hij leeft van <i>roof</i>, maar dat verlaagde
hem niet in de oogen van een middeleeuwsch publiek<a href="#4.28">[28]</a>. Dat<a name="104"></a>
publiek zal hem te liever gehad hebben om zijne dapperheid,
kracht en edelmoedigheid in het gevecht, om zijn goedaardigen
spot met KARELS talenten als dief en inbreker.

<p>En hoe goed is het verhaal verteld: vlug, zonder uitweidingen,
met slechts een enkele reflexie over &#8222;vrouwenlist", zelden ontsierd
door stoplappen. De komst van ELEGAST wordt in den aanvang
op eenvoudige maar doeltreffende wijze voorbereid door des
konings overpeinzing over &#8222;ridders die op aventure" leven<a href="#4.29">[29]</a>;
dan zien wij den nachtelijken rit bij maanlicht door het bosch,
de ontmoeting met den dreigenden zwarten ridder, het tweegevecht,
de overeenkomst der kampioenen, de inbraak in EGGHERIC'S
kasteel en zoo gaat de dichter gestadig voort en weet ons
te boeien en met zich te voeren&mdash;zooals hij het ook ongetwijfeld
meer dan zes eeuwen geleden zijn publiek zal hebben gedaan.

<h3>KELTISCHE, KLASSIEKE EN OOSTERSCHE ROMANS.</h3>

<p>Wat onze voorouders in deze romans aantrok, was van anderen
aard dan wat hen zoo gaarne deed luisteren naar de voordracht
der Frankische romans. Met de personages uit die romans
voelden zij zich verwant; het leven daar afgebeeld was min of
meer ook hun leven, slechts zagen zij het daar op grooter
schaal en in het licht der poëzie. De Keltische en daarop
gelijkende romans voerden hen in een wereld die hun grootendeels
vreemd was, maar die hen bekoorde, deels door al dat
vreemde en wonderbaarlijke, deels doordat zij hier in overvloed
vonden wat zij begeerden of bewonderden: rijkdom en weelde,
hoofsche beschaving, fijnheid van vormen en omgangstaal.

<p>Het hof te Kamelot was een toonbeeld en leerschool van
het hoofsche ridderwezen; zijn middelpunt: koning ARTUR, de
volmaakte ridder; koningin GENOVERE, louter liefelijkheid en
edele schoonheid. Rondom hen eene glanzende schaar van ridders,<a name="105"></a>
getrouwe vazallen, bereid hun leven voor hun koning te wagen,
dapper, hoofsch, wel ter tale. Vrouwen en jonkvrouwen, bekoorlijk,
dartel, plaagziek, wie de minne in het hart en op
de tong lag. Kwam dat adellijk jonkvolk samen, wat hoorde
men dan een levendig spel van woord en weerwoord; van
dartele behaagzucht en schalke veinzerij tegen vurige liefde en
ootmoedige toewijding.

<p>Hier zijn de minnaars die met halve woorden spreken, die
bleek worden van aandoening, die om genade smeeken, en
jonkvrouwen die zich houden alsof zij niets gehoord hebben,
die haar minnaar wijs maken, dat hij geslapen heeft. Welk
Vlaamsch of Brabantsch edelman had ooit gesprekken gehoord
als dit van POLLIDAMAS en HELENE in den <i>Roman van Troye</i>:
HELENE bemerkte wel, dat het POLLIDAMAS ernst was.&mdash;Word
toch wakker, POLLIDAMAS! hoor hoe de vogels zingen! Van
nacht kunt gij slapen zooveel gij wilt.&mdash;Vrouwe, zegt hij, wie
zou zoo onhebbelijk zijn om naast u te zitten slapen?&mdash;Zoo
onhebbelijk zijt gij toch geweest! Gij hebt immers in uw slaap
tegen mij gesproken? Hadt gij dat wakend gedaan, dan zou
het u slecht bekomen.&mdash;Sliep ik dan?&mdash;Ja zeker.&mdash;Als
gij het zegt, moet het waar zijn. Maar heb ik in mijn slaap
iets miszegd?&mdash;Ja gij, maar onwetend; daarom zal ik het
niet in ernst opnemen.&mdash;Mag ik zoo vrij zijn u te vragen,
wat ik miszegd heb?&mdash;Ja gij: eerst zegt gij tot mij: &#8222;genade!";
toen meende ik dat gij waakte en antwoordde u. Ik vroeg u,
wat u scheelde; ten slotte zeidet ge openlijk: ik heb u lief!
Toen ik die ongepaste woorden hoorde, meende ik dat gij
droomde en maakte u wakker.&mdash;Ach, vrouwe, men heeft
wel eens meer gezegd: waar het hart vol van is, daar loopt
de mond van over.&mdash;

<p>Hier blijft het bij praten, maar gewoonlijk blijft het daarbij
niet, want ook van deze weigerachtige jonkvrouwen en smachtende<a name="106"></a>
jonkers gold: &#8222;vuur en stroo dient niet alzoo." In het stroovuur
van den hartstocht blaakt zoo menig dolend ridder voor zoo
menige geschaakte jonkvrouw die hij op zijn weg ontmoet, die
hij verlost uit de macht van een of anderen rooden ridder of
afzichtelijken dwerg en die hem verder in zijne eenzaamheid
wat opmontert. Maar wij krijgen ook liefde van beter allooi te
zien: trouwe liefde als die van WALEWEIN voor YSABELE, van
FLORIS voor BLANCEFLOER, van PARTONOPEÜS voor MELIOR;
de liefde voor GALIENE doet wonderen aan den boerenzoon
FERGUUT, vormt hem tot een volmaakt ridder.

<p>Dat de vrouwen in deze romans op den voorgrond treden,
is reeds uit het voorgaande gebleken; duidelijker nog blijkt
het, indien men er op let, hoe de aandacht die vroeger alleen
of voornamelijk den man geschonken werd, nu in beslag wordt
genomen door een minnend paar. Wie aan FLORIS denkt, kan
BLANCEFLOER niet vergeten; PARTONOPEÜS herinnert ons
MELIOR, TRISTAN ISOUDE; zelfs de toovenaar MERLIJN wordt
door de verleidelijke VIVIANE in het bosch van Broceliande
verstrikt. En wie kan LANCELOT de bloem der ridderschap
noemen, zonder de heugenis te wekken aan zijne misdadige
liefde voor zijne hooge gebiedster GENOVERE?

<p>Dat alles zien wij in deze romans omstraald door den glans
der poëzie; nergens misschien liefelijker dan in den roman van
<i>Lancelot</i>, waar ons verhaald wordt hoe LANCELOT gevangen
lag in de woning der fee MORGUEYNE.&mdash;Uit zijne gevangenis,
door de ijzeren staven voor het venster, ziet hij in den bloeienden
tuin. Twee winters en een zomer zit hij nu reeds daar. Om
de verveling te verdrijven, heeft hij zijne wapenfeiten op de
muren geteekend. In die wemeling van figuren verschijnt
meermalen ééne vrouw&mdash;de koningin. Dikwijls gaat hij op
haar beeld toe, kust het op de oogen, op den mond; dan
weent en klaagt hij. De Mei is gekomen; April heeft oorlof<a name="107"></a>
genomen. Weer ziet hij de boomen bloeien, de frissche rozen
opluiken, de roode rozen ... hij ziet haar rooden mond.
Altijd moet hij aan haar denken. Op een zondag is hij vroeg
opgestaan; de zon schijnt in den tuin. Weer ziet hij de rozen;
ééne is er, pas ontloken&mdash;zóó was zij, toen hij haar zag ten
tournooi te Karmeloot. Verlangend de roos te plukken, steekt
hij zijn hand uit het venster, maar de ijzeren traliën houden
hem tegen. &#8222;Zouden traliën mij tegenhouden?&mdash;Neen!"&mdash;met
beide handen grijpt hij de twee staven aan; één ruk ...
zij zijn gebroken, al hebben zij zijne vingers ontvleescht. Nu
verlaat hij zijne gevangenis, hij kust de roos, hij plukt haar
en legt haar op zijn hart. De poort staat open; hij wapent
zich, kiest een goed ros, zit op en rijdt heen.

<p>Waarheen? Op een der vele tochten (&#8222;questen") die deze
dolende ridders ondernemen om iemand of iets te zoeken:
een gevangen wapenbroeder, een wonderbaarlijk zwaard of
schaakbord, een sluier of ander ridderteeken. Waar komen zij,
wat zien zij niet op die tochten? In bosschen waar kluizenaars
wonen; aan kasteelen, ingericht met wonderbare pracht, waar
tooverbedden staan die iederen gewonde genezen die er op
rust; zij geraken in strijd met andere ridders die zij als overwonnelingen
naar ARTURS hof zenden, met reuzen, dwergen
en toovenaars.

<p>Ook ten oorlog rijden zij. Maar zelfs de oorlog heeft hier
fijner vormen aangenomen; het is niet meer de grimmige ernst
van vroeger, maar eer een tournooi met scherpe wapenen.
Grootsche afmetingen neemt de strijd aan in het laatste deel
van ARTUR'S geschiedenis, dat ons herinnert aan den strijd der
Kelten tegen de Angelsaksische indringers. ARTUR'S zoon
MORDRED staat tegen hem in de wapenen; op de vlakte van
Salesbiere komt het tot een grooten strijd. WALEWEIN is vroeger
reeds gesneuveld; LANCELOT heeft zijn Koning verlaten; IJWEIN,<a name="108"></a>
de ridder met den leeuw, ligt met gekloofden schedel neer;
van die gansche roemruchte Tafelronde staan nog slechts een
paar den Koning ter zijde; ook zij sneuvelen. De Koning doodt
MORDRED den verrader, maar ontvangt van hem de doodwonde.
Ondersteund door den eenig overgeblevene zijner ridders,
GRIFLET, zet hij zich te paard; zeewaarts rijdt hij; hij voelt
zijne krachten bezwijken. Op zijn last werpt GRIFLET ARTUR'S
goed zwaard Excalibur in een poel; een gewapende hand en
arm komt te voorschijn en vangt het zwaard op. GRIFLET verwijdert
zich op 's Konings bevel. Van een heuveltop ziet hij
uit zee een schip aankomen, waarin vrouwen zijn gezeten;
ARTUR'S zuster, de fee MORGUEYNE, is onder hen. Met paard
en wapenrusting treedt de Koning in het schip en de trouwe
dienaar verliest hem weldra uit het oog.

<p>Geheimzinnig als ARTUR'S afscheid van deze wereld, doch
omstraald met hooger licht is de heilige Graal, waarnaar zoo
menig dapper ridder der Ronde Tafel te vergeefs heeft gezocht;
niet weggelegd voor LANCELOT noch WALEWEIN, die besmet
zijn met onkuischheid, doch dat PERCEVAL'S zoon, de reine
GALAÄD, eindelijk zal winnen. Ook in de geschiedenis van den
Graal zien wij den invloed, op de oorspronkelijke Europeesche
godsdiensten geoefend door het Christendom, dat deze verdrongen
heeft. Een tooverketel die drommen van ridders
kon spijzigen, kwam reeds in de Keltische mythologie voor;
het Christendom verving dien ketel door een schotel, later
een beker (<i>gradale, graäl</i> is een Romaansch woord voor <i>schotel</i>),
waarvan Christus zich bediend had bij het Laatste Avondmaal.
De heilige lans waarvan bloed afdruppelt, eveneens in de
Keltische mythologie bekend, werd gekerstend tot de lans van
LONGINUS. Ook de Graalburcht met den koninklijken visscher
(le Roi Peschéor) wordt in Keltische verhalen teruggevonden.
Geheimzinnig en wonderbaar is de graal reeds in CRESTIEN<a name="109"></a>
DE TROYE'S <i>Conte del Graal</i> (omstreeks 1175). PERCEVAL, in
den Graalburcht aan tafel gezeten, ziet een page binnentreden
die een blanke lans draagt; bloed vloeit van de spits tot de
hand van den drager. Daarna komen twee pages met kroonluchters;
dan een jonkvrouw met een gouden schotel, kostbare
steenen sieren hem. Zóó verblindend een glans straalt van dien
schotel af, dat het licht aller kaarsen in de zaal verdoofd wordt.
Bij ROBBERT DE BORRON, wiens werk door MAERLANT vertaald
werd, is de Graal de Avondmaalsbeker<a href="#4.30">[30]</a>. En zoo blijft hij
het heilig vaatwerk dat gansche scharen kan sterken, maar met
het brood des levens.

<p>Een aantal dezer romans zijn in hun geheel of gedeeltelijk
tot ons gekomen. Het zijn verhalen over de lotgevallen van
<i>Lancelot,</i>, <i>Percevael</i>, <i>Walewein</i>; de romans <i>van Ferguut</i>, <i>van
Torec</i>, <i>van den Graal</i> en <i>van Merlijn</i>; de roman <i>van Alexander</i>
en die <i>van Troje</i>; eindelijk de verhalen <i>van Floris en Blancefloer</i>
en <i>van Partonopeus en Melior</i>.

<p>Over de romans <i>van Merlijn</i>, <i>van den Graal</i> en <i>van Torec</i>,
evenals de roman <i>van Alexander</i>, bewerkt door MAERLANT,
spreken wij later.

<p>Onder den naam: <i>roman van Lancelot</i>, is tot ons gekomen
een groot werk dat reeds vroeger als eene compilatie van onderscheidene
zelfstandige werken door LODEWIJK VAN VELTHEM
was erkend, en welks deelen men langzamerhand beter leert kennen<a href="#4.31">[31]</a>.
Wij vinden hier 1<sup>o</sup> een groot werk waarvan LANCELOT
de hoofdpersoon is, dat slechts gedeeltelijk tot ons is gekomen,
2<sup>o</sup> de <i>Graalqueste</i> en 3<sup>o</sup> <i>Artur's dood</i>. Voorts hebben wij, blijkens
deze compilatie, zelfstandige bewerkingen gehad van CRESTIEN
DE TROIE'S <i>Percevael</i>, van de <i>Wrake van Ragisel</i>, een <i>Walewein-boek</i>,
een roman <i>van den Ridder metter mouwen</i> en de vertaling
van een paar Fransche fabliaux uit dezen kring van verhalen<a href="#4.32">[32]</a>.<a name="110"></a>

<p>De inhoud van al deze romans wordt vrij wel weergegeven door
dit viertal verzen uit den proloog van den <i>Lancelot</i> (II, 11&ndash;14):

<p class="quote">Ghi sult hier horen scone die jeesten<a title="[margin: verhalen.]"><sup>#</sup></a>
Bede van rouwen ende van feesten,
Van ridderscape groote daet,
Van selsieneheden<a title="[margin: vreemde dingen.]"><sup>#</sup></a> menich baraet<a title="[margin: bedrieglijk spel.]"><sup>#</sup></a>.
</p>

<p>In den <i>Lancelot</i> vinden wij vele &#8222;wandele" of &#8222;dolende"
ridders. Opmerkelijk is ook de plaats die de allegorie hier
inneemt. Wij treffen hier o.a. reeds &#8222;'t wiel van avonturen"
aan. Ook vrouw VENUS, die &#8222;den boom der minnen" in het
harte der menschen plant; deze boom heeft twintig telgen:
de eerste telg draagt &#8222;melthede", de tweede &#8222;oetmoedechede",
de derde &#8222;sin ende wijshede" enz. Vooral in het derde deel,
dat de vertaling bevat van de <i>Queste van den Grale</i>, vinden
wij veel allegorie: zoo b.v. een grafsteen die de &#8222;hertheid van
ertrike" voorstelt; de weg ter linkerhand is de weg der zondaren;
zeven ridders zijn de zeven hoofdzonden; de tafelronde is de
wereld; de oude en de nieuwe wet worden voorgesteld door
eene vrouw op een serpent en eene op een leeuw gezeten<a href="#4.33">[33]</a>.

<p>De roman <i>van Ferguut</i> heeft naar den inhoud iets eigens.
FERGUUT immers is de zoon van een rijken dorper, wiens
vrouw echter met den adel is vermaagschapt. Terwijl hij achter
den ploeg loopt, komen eenige gezellen der Ronde Tafel, die
op een wit hert jagen, voorbij. Verlangen om te worden als
zij bevangt den jongen dorper. In een armelijke wapenrusting
trekt hij naar ARTUR'S hof&mdash;evenals AIOL naar het hof te
Parijs. ARTUR geeft hem den ridderslag. Hij trekt uit op
avontuur, ziet de schoone GALIENE en wordt onder den invloed
van de liefde tot haar langzamerhand een volmaakt ridder.
Deze boerenzoon die ridder wordt en beschaafd door den
invloed der liefde, is een type dier eeuw: type van den nieu<a name="111"></a>wen
adel uit de gemeenten gevormd door den landsheer; van
de gemoedsontwikkeling der moderne volken onder den invloed
der liefde.

<p>Doch overigens is ook deze roman gelijk aan alle overige:
ridder KEYE, ARTUR'S drossaart, een half komisch half verachtelijk
personage, bespot den boerenzoon; FERGUUT overwint
ridders, bevecht eene reuzin, neemt deel aan het beleg
van eene stad enz.

<p>Iets eigens hebben ook de romans van <i>Floris en Blancefloer</i>
en van <i>Partonopeüs en Melior</i>. In beide staat de liefde op den
voorgrond, de avonturen&mdash;hoe talrijk en wonderbaarlijk ook&mdash;op
den achtergrond. Maar in den eersten roman zien wij die
liefde in een paar kinderen die samen opgroeien: een heidensch
prinsje en een christelijke gravendochter. Door de ouders van
FLORIS gescheiden, komen zij na tal van boeiend vertelde, met
naïeve kunst fraai beschreven, avonturen weer samen; FLORIS
wordt Christen en trouwt BLANCEFLOER. Later worden zij de
grootouders van KAREL DEN GROOTE.

<p>In het tweede verhaal hebben wij de bewerking van eene
dergelijke stof als die van AMOR en PSYCHE. Een hooggeboren
jong edelman, PARTONOPEÜS VAN BLOIS, op jacht verdwaald,
wordt door een tooverschip naar een geheimzinnig prachtig
kasteel gevoerd. Door onzichtbare handen bediend, gaat hij na
den maaltijd rusten. In het donker vlijt eene jonkvrouw zich
naast hem neer. Hij mag nimmer eene poging aanwenden haar
gelaat te zien, dan zal zij hem later trouwen. Hij verbreekt
zijne gelofte en daarmede hunne verhouding. Na eene scheiding
van een paar jaren, waarin PARTONOPEÜS half waanzinnig
rondzwerft, komen de gelieven weer samen. De geheimzinnige
minnares blijkt de dochter van den Keizer van Constantinopel
te zijn. Dat er een huwelijk volgt en PARTONOPEÜS Keizer van
Constantinopel wordt, spreekt vanzelf.<a name="112"></a>

<p>Het bont en liefelijk spel van minne heeft in deze beide
romans een historischen achtergrond: de nauwe aanraking
tusschen Europa en het Oosten in den tijd der Kruistochten,
aanraking ook tusschen Christendom en Heidendom; zegepraal
van het eerste over het laatste, blijkbaar zoowel in de kerstening
van FLORIS als in de kroning van PARTONOPEÜS. Elkanders tegenbeeld
zijn deze romans o.a. door de verschillende wijze waarop
de rollen van Christen en Heiden over de beide paren verdeeld zijn.

<p>Blijkbaar zijn er, behalve de bovengenoemde, nog andere
werken van deze soort te onzent bekend geweest. MAERLANT
maakt nog melding van: <i>Tristan en Isoude, Octaviaan, Madocs
droom, Amadas en Ydoine</i><a href="#4.34">[34]</a>. Al zijn ons geene Nederlandsche
bewerkingen dezer romans bewaard gebleven, er bestaat toch
voldoende reden om ze, met het oog op de oorspronkelijke
werken, hierbij te voegen. Want&mdash;wij stipten het reeds
aan&mdash;men mag ter wille van een beter overzicht wel spreken
van Keltische of Britsch-Fransche, Klassieke en Oostersche
romans; doch in waarheid zijn al deze werken voortbrengsels
van denzelfden geest. Ten deele zal dat reeds uit het
voorgaand overzicht gebleken zijn. Het blijkt opnieuw, indien
men er op let, hoe weinig al deze werken onderling verschillen.
Wat voor klassieks hebben die zoogenaamd klassieke romans?
Niets dan de namen van plaatsen en personen; voor het overige
gelijken zij volkomen op de andere romans. Grieken en Trojanen,
mannen zoowel als vrouwen, gevoelen, denken en spreken als
middeleeuwsche Franschen, zijn gekleed en gewapend als zij.
Het Oostersche van de zoogenaamd Oostersche romans ligt
voornamelijk in het tooneel der handeling; er bestaat geen
verschil tusschen PARTONOPEÜS en PARIS, tusschen BLANCEFLOER
en een of andere Trojaansche jonkvrouw of weer tusschen deze
en GALIENE of dergelijke heldinnen uit een Keltischen roman.<a name="113"></a>

<p>De vier door MAERLANT vervaardigde bewerkingen zijn niet
lang na het midden der 13<sup>de</sup> eeuw gedicht (tusschen 1257 en
1264), de overige worden door hem in onderscheidene zijner
werken genoemd en zullen dus wel tenminste zoo oud zijn als
die vier, doch waarschijnlijk, tenminste ten deele, nog wel tot
de eerste helft der 13<sup>de</sup> eeuw behooren.

<p>Ook hier is weer de voorname vraag, die ons moet bezig
houden, deze: welke waarde hebben de Nederlandsche bewerkingen
dezer oorspronkelijk Fransche romans? Hoe hebben de vervaardigers
dier bewerkingen hunne taak opgevat en uitgevoerd?

<p>De Lancelot-compilatie biedt ons weinig gelegenheid om dat
na te gaan; zoolang wij de onderscheiden werken, welke door
VELTHEM zijn vereenigd, niet in hun oorspronkelijken vorm
bezitten, kunnen wij bezwaarlijk uitmaken, wat van den oorspronkelijken
Nederlandschen bewerker, wat van den compilator
is. Naar het schijnt, heeft de bewerker van den eigenlijken
Lancelot-roman zijn voorbeeld vrij letterlijk gevolgd<a href="#4.35">[35]</a>. Dat het
godsdienstig element op menige plaats zooveel sterker is dan
in den Franschen roman, moet misschien op rekening van
VELTHEM worden gesteld. Of men hem ook de platte vergelijking
moet toeschrijven van een bloedenden ridder bij een
rund dat geslacht wordt, is moeilijk uit te maken<a href="#4.36">[36]</a>. Ook het
duizendtal verzen dat wij van den roman <i>van Percevael</i> in zijn
oorspronkelijken vorm bezitten, geeft dien indruk van nauwe
aansluiting bij het oorspronkelijke. De bewerker schijnt slechts
hier en daar een opmerking van moralizeerenden aard ingevoegd
te hebben<a href="#4.37">[37]</a>.

<p>Op vaster grond staan wij bij de bewerking van den <i>Ferguut</i>.
Het is mogelijk doch niet waarschijnlijk, dat wij deze bewerking
te danken hebben aan twee dichters, waarvan de tweede zijn
werk bij vs. 2593 zou hebben begonnen. Doch in allen gevalle<a name="114"></a>
bestaat er geen reden, om het eerste deel der bewerking tegenover
het tweede te stellen als het werk van een &#8222;hoofsch"
tegenover dat van een &#8222;dorper" dichter; beide deelen der
Nederlandsche bewerking ademen volkomen denzelfden geest
die zeker eer dorperlijk dan hoofsch moet genoemd worden<a href="#4.38">[38]</a>.
De dichter van den Franschen roman <i>Fergus</i> was blijkbaar een
bewonderaar van CRESTIENS DE TROIES. De Nederlandsche
bewerker moet dat eveneens zijn geweest; in het Fransche
oorspronkelijk gedicht wordt de naam van GALIENE'S kamenier
niet genoemd; in de Nederlandsche bewerking heet zij LUNETTE,
een naam dien de Nederlander waarschijnlijk had leeren kennen
uit CRESTIENS' <i>Ivain</i>, waar de kamenier van IVAIN'S minnares
denzelfden naam draagt<a href="#4.39">[39]</a>.

<p>De oorspronkelijke Fransche roman bevat goede of bevallige
poëzie en de Nederlandsche bewerker heeft daarvan vrij wat
weten te behouden. Zoo zijn b.v. de liefdesoverpeinzingen van
GALIENE goed door hem weergegeven. Op een enkele plaats
heeft hij de levendigheid van het oorspronkelijke verhoogd
door den dialoog uit te breiden. Doch daarmede is dan ook
gezegd, wat ten gunste dezer bewerking gezegd kan worden.
Kenschetsend is wat hij overigens heeft gewijzigd, weggelaten
of ingevoegd. Er is iets goedmoedigs in de herhaalde vertaling
van <i>vilain</i> door <i>vrient</i>; de zedigheid van den bewerker toont
zich, waar uit de opsomming van GALIENE'S bekoorlijkheden
de &#8222;mamelettes comme pumetes<a title="[margin: appeltjes.]"><sup>#</sup></a>" zijn verdwenen<a href="#4.40">[40]</a>. Had hij
maar niets gewichtigers weggelaten. Doch men vergelijke de
beschrijving der jacht in het oorspronkelijke bij die in het
Nederlandsche verhaal. Duidelijk blijkt dan dat de bewerker,
anders dan de dichter, die hertenjacht in het bosch niet heeft
<i>gezien</i>; niet gezien &#8222;hoe de Koning gaat staan in de stijgbeugels
om zijne jagers te roepen"; niet gehoord hoe &#8222;de
bosschen weergalmen van de jachthorens"; niet opgemerkt<a name="115"></a>
&#8222;het hijgen en woelen" van het uitgeput hert en hoe het,
verdronken in de rivier, komt bovendrijven met &#8222;den gezwollen
buik, stijfstaand van het ingezwolgen water"<a href="#4.41">[41]</a>. Tal
van platte uitdrukkingen zijn door den bewerker ingevoegd;
zoo zegt hij b.v. van FERGUUT die als boerenzoon schrikt voor
Koning ARTUR en zijne ridders: &#8222;Hi stont ende sweette als
een das"; iemand iets betaald zetten, drukt hij uit met: iemand
iets &#8222;aen sijn cleet wriven" of iemand &#8222;sijn vel verwarmen".
FERGUUT blijft te lang weg van zijne minnares; &#8222;een vrouwenhart
is niet van staal", waarschuwt de Nederlandsche dichter,
en: &#8222;zijne rapen zouden wel eens kunnen aanbranden"<a href="#4.42">[42]</a>.

<p>In zijn ijver om GALIENE te verheffen overschrijdt de bewerker
de grenzen van tact en kieschheid; zoo waar hij het
doet voorkomen dat GENOVERE niets was in vergelijking van
GALIENE en waar hij Koning ARTUR tot GALIENE doet zeggen:
&#8222;ware GENOVERE dood, ik nam u tot vrouw".

<p>Er zou wel meer te noemen zijn dat van den bewerker
afkomstig is: eene uitweiding over het karakter der liefde en
een licht komisch glimpje hier en daar o.a. in een spottend
verkleinwoord<a href="#4.43">[43]</a>. Doch noodig is dat niet om op grond dezer
bewerking het vermoeden uit te spreken, dat deze bewerker een
zedig man zal zijn geweest, die wel eenig talent bezat, doch
wien het ontbrak aan eene eenigszins levendige verbeelding en
aan de gewenschte fijnheid van gevoel.

<p>Meer talent dan uit de bewerking van den <i>Ferguut</i> blijkt ons
uit die van den <i>Partonopeüs</i>, waarvan groote fragmenten (meer
dan 8000 verzen) tot ons zijn gekomen<a href="#4.44">[44]</a>. Dat deze bewerker
onvoldoende kennis toont van ridderlijke kleeding en riddergebruik,
raakt de aesthetische waarde zijner bewerking niet van
nabij. Wel, dat hij hier het dramatisch element heeft verzwakt,
daar het parallellisme van eenige mooie verzen heeft voorbijgezien
of niet kunnen weergeven. Hij heeft den zinnelijken<a name="116"></a>
hartstocht hier en daar eenigermate getemperd; in overeenstemming
daarmede is, dat hij het godsdienstig element versterkt
en o.a. de vergelijking van MELIOR bij de maagd MARIA heeft
weggelaten. Doch van meer gewicht dan dat alles is, dat hij
op verscheidene plaatsen zijner bewerking toont dichter te zijn.
Hij moge onbekend zijn met de namen van sommige kleedingstukken,
met sommige gebruiken bij het geven van den ridderslag
en het houden van een tournooi&mdash;aan <i>gevoel</i> voor deze
dingen ontbreekt het hem niet. Anders dan de bewerker van
den <i>Ferguut</i> heeft hij de jacht van PARTONOPEÜS op een wild
zwijn blijkbaar wel voor oogen; hij voegt er zelfs een paar
aardige trekjes aan toe: hij ziet den jachthond aan de &#8222;leise"
(zeel), ziet hoe de honden met de oogen den ever volgen. In een
troepje ridders dat komt aanrijden, heeft hij blijkbaar behagen:

<p class="quote">scone gewapent quamen si echt<a title="[margin: achteraan.]"><sup>#</sup></a>,
scilt ane hals ende spere gerecht,
helm op 't hovet, baniere gebonden,
ende neder totter hant ontwonden.
</p>

<p>Elders voegt hij een aardig beeld in; om uit te drukken dat
menschen zich zelven ongeluk zouden berokkenen, zegt hij:

<p class="quote">Dus souden wi die roede houwen
daer men ons soude mede blouwen<a title="[margin: slaan.]"><sup>#</sup></a>,
</p>

<p>Fraaie verzen of brokken van het oorspronkelijk gedicht zijn
niet zelden door even fraaie Nederlandsche weergegeven<a href="#4.45">[45]</a>.

<p>Hooger dan de <i>Partonopeüs</i>, het hoogst misschien van al
deze bewerkingen, staat DIEDERIC VAN ASSENEDE'S <i>Floris ende
Blancefloer</i>. Dat deze dichter er in geslaagd is, het liefelijk en
schoon Fransch gedicht om te werken tot een zoo bekoorlijk
en mooi Nederlandsch berijmd verhaal, moet toegeschreven
worden vooral aan zijne idealistische opvatting der liefde. Het<a name="117"></a>
zaad der edele minne, afkomstig uit verhalen als <i>Tristram en
Isoude</i>, <i>Paris en Helena</i> en andere werken der hoofsche minne-epiek,
was bij hem in goede aarde gevallen: geen dorperlijk
gemoed&mdash;hij besefte het&mdash;kon de edele minne op den
rechten prijs stellen; niet voor dezulken schrijft hij, maar voor
clercken, leeken en hoofsche vrouwen die de liefde bij ervaring
hebben leeren kennen<a href="#4.46">[46]</a>. Gemakkelijk viel hem zijn taak niet;
zij viel hem zuur, zooals hij ons zelf zegt; met passen en
meten verdietschte hij het &#8222;walsch":

<p class="quote">men moet corten ende lingen
die tale, salmen se te rime bringen.
</p>

<p>en zijne soms onwelluidende of buitensporig lange verzen, zijne
worsteling met de taal hier en daar getuigen daarvan<a href="#4.47">[47]</a>.
Doch daartegenover staat, dat zijn werk op menige plaats de
vergelijking met zijn voorbeeld veilig kan doorstaan; dat die
deelen van het werk welke door hem zijn uitgebreid of waarin
hij meer zelfstandig te werk gaat, beter zijn dan de overige;
dat over het algemeen de naïeve bevalligheid van het oorspronkelijk
gedicht door hem is gevoeld en op voortreffelijke wijze
in zijn dietsch weergegeven.

<p>Vermoedelijk eenigen tijd vóór DIEDERIC VAN ASSENEDE
(c. 1220) heeft een Duitsch dichter, KONRAD FLEKE (FLECK),
hetzelfde Fransche gedicht in zijne moedertaal bewerkt. In
sommige opzichten, vooral in gemoedsontwikkeling, staat FLEKE
boven DIEDERIC; daarentegen heeft deze de oorspronkelijke
stof niet verwaterd zooals de Duitscher, die de 3000 Fransche
verzen in 8000 Duitsche heeft overgezet en door zijne wijdloopige
reflexies het verhaal in zijn gang belemmerd<a href="#4.48">[48]</a>.

<p>Wanneer wij ten slotte eene voorstelling trachten te verkrijgen
van de kunstvaardigheid dezer bewerkers, voorzoover die zich
openbaart in het bouwen van verzen en het vinden van rijmen,<a name="118"></a>
dan wordt ons dat moeilijk gemaakt door den toestand waarin
o.a. de romans der Lancelot-compilatie tot ons zijn gekomen.
Rekening houdend met dien stand van zaken, zijn wij geneigd
aan te nemen: dat de verzen dezer romans over het algemeen
ten minste zoo goed als die der Frankische romans, en dat de
stoplappen minder talrijk zijn. Assoneerende rijmen vindt men
o.a. in de romans <i>van Ferguut</i> en <i>van Partonopeüs</i>. Daar,
evenals in den <i>Walewein</i> en den <i>Moriaen</i>, treft men vrij wat
voorbeelden aan van het zoogenaamd <i>rime riche</i> (gelijke klank
bij verschil van beteekenis of van functie), zoowel waar het
geoorloofd als waar het ongeoorloofd was. Het eigenaardig
soort van rijm, dat wij in den <i>Renout van Montalbaen</i> aantroffen,
waar steeds een of andere heilige in den rijmnood
moet voorzien, vinden wij in den <i>Ferguut</i> terug<a href="#4.49">[49]</a>.

<p>Zooals onder de Frankische romans o.a. de <i>Aiol</i> den overgang
vormt van de vertalingen op een waarschijnlijk zelfstandig
werk als <i>Karel en Elegast</i>, zoo staat hier de bewerking van <i>Floris
en Blancefloer</i> tusschen de vertaalde romans en een paar werken
die mij voorkomen zelfstandig te zijn: <i>Moriaen</i> en <i>Walewein</i>.

<p>Ook de roman <i>van Moriaen</i> is ons bewaard gebleven in de
Lancelot-compilatie, doch schijnt slechts weinig onder VELTHEM'S
handen te hebben geleden en nagenoeg in zijn oorspronkelijken
vorm tot ons te zijn gekomen<a href="#4.50">[50]</a>. Zelfstandig en eenigermate
oorspronkelijk mag deze roman heeten, aangezien er geen
origineel bestaat. Ook de hoofdpersoon, een Moor, die voorgesteld
wordt als een zoon van PERCEVAEL, schijnt oorspronkelijk<a href="#4.51">[51]</a>.
Doch daarmede houdt de oorspronkelijkheid op. De
zelfstandigheid van den schrijver bestaat hierin, dat hij eenige,
uit andere Britsch-Fransche romans bekende, elementen heeft
vereenigd tot een nieuw geheel, dat niet zonder verdienste is
ten opzichte van taal en versbouw, doch overigens niets eigens<a name="119"></a>
noch veel kunstvaardigheid toont. Een overwonnen ridder die
door zijn overwinnaar naar ARTUR'S hof wordt gezonden,
tweegevechten, een jonkvrouw door een edel ridder uit de
handen van een snoodaard verlost, bevrijding van den eenen
tafelronde-gezel door een anderen, strijd met een monster, beleg
van een sterk kasteel&mdash;dat alles behoort tot het vaste materiaal
waaruit deze romans werden samengesteld.

<p>Bovendien heeft de dichter gedurig den roman <i>van Karel en
Elegast</i> voor oogen gehad; op verscheidene plaatsen kan men
zelfs woordelijke navolging opmerken<a href="#4.52">[52]</a>.

<p>Zelfstandige verwerking van motieven die men uit andere
romans had leeren kennen, schijnt ook de roman <i>van Walewein</i>,
waarvan door den dichter PENNINC ongeveer 7800 verzen
werden gedicht en die met 3300 verzen door PIETER VOSTAERT
werd voltooid<a href="#4.53">[53]</a>. Hier wordt ons verteld van onderscheidene
&#8222;questen", door WALEWEIN volbracht. Een prachtig schaakbord,
in koning ARTUR'S zaal verschenen en weer verdwenen, doet
WALEWEIN zijn eersten tocht aanvangen. Het schaakbord blijkt
te behooren aan koning WONDER; deze wil WALEWEIN het
kleinood afstaan, indien hij daarvoor het wonderzwaard met de
twee ringen krijgt, dat koning AMORAEN bezit. Een nieuwe
zoektocht begint. Koning AMORAEN wil het zwaard slechts
geven in ruil tegen de schoone IJSABELE, koning ASSENTIJN'S
dochter. Op nieuw trekt WALEWEIN uit. Prins ROGES, lotgenoot
van JOZEF-HIPPOLYTUS, door eene booze stiefmoeder in een
vos herschapen, wijst hem den weg naar ASSENTIJN'S burcht.
WALEWEIN wint IJSABELE, ook haar hart, en trekt terug naar
koning AMORAEN. Deze redt hem uit de moeilijkheid eener
keuze tusschen IJSABELE en het wonderzwaard door te overlijden.
Voort gaat de reis naar koning WONDER, die WALEWEIN het
schaakbord geeft in ruil tegen het zwaard, en ten slotte naar
koning ARTUR die zijn schaakbord ontvangt.<a name="120"></a>

<p>Deze voornaamste avonturen zijn aangevuld met tal van
andere minder belangrijke, zooals ze in deze romans plegen
voor te komen.

<p>Reeds vroeger spraken wij van het wonderbed dat de zwaarste
wonden geneest; ook vinden wij hier een wonderboom in
den lusthof van YSABELE en een gloeiende rivier rondom den
burcht van koning ASSENTYN, om van den betooverden prins
te zwijgen<a href="#4.54">[54]</a>. Zulke zaken vindt men eveneens in andere romans
van deze soort. En zij zijn hier niet het eenige van dien aard.
Een schaakspel dat vanzelf speelt, komt voor in de geschiedenis
<i>van Peredur (Perceval)</i>; daar ook de vermelding van het &#8222;Castle
of Wonders" of &#8222;van den wondere dat casteel" zooals het in
den roman <i>van Lancelot</i> genoemd wordt. Ook de bron der
jeugd, waarvan hier verhaald wordt; de smalle brug, scherp
als een scheermes; de onderscheidene tafels, waaraan verschillende
leden eener hofhouding middagmalen, zijn ons van
elders bekend<a href="#4.55">[55]</a>.

<p>Deze elementen zijn door beide bovengenoemde dichters
vereenigd tot een geheel; want eenheid is er, al is zij niet
van hooger orde dan die in het bekende sprookje:

<p class="quote">Toen ging hij naar de Galg:
&#8222;Galg, wil jij Man hangen?
&#8222;Man wil niet Os dollen,
&#8222;Os wil niet water slobberen
...
...
Ja, zei Galg.
En Galg hing Man,
En Man dolde Os
En Os slobberde water
  enz.<a name="121"></a>
</p>

<p>Of deze roman uit denzelfden tijd is als de overige van
deze soort, valt moeilijk te beslissen. MAERLANT en JAN VAN
HEELU kennen blijkbaar wel verhalen over <i>Walewein</i>; of zij
echter het oog hebben juist op dezen roman<a href="#4.56">[56]</a>? Met het oog
op het gevoel voor het ridderwezen, dat hier vrij sterk is, op
het geringe komisch element en op de godsdienstige tint die
over het gansche werk, vooral over dat van PENNINC, ligt,
zou ik geneigd zijn dezen roman in allen gevalle tot de
13<sup>de</sup> eeuw, en eer tot de eerste helft daarvan dan tot de tweede
te brengen. Ook de taal en het vrij groot aantal assoneerende
rijmen schijnen ons daartoe recht te geven<a href="#4.57">[57]</a>.

<p>De ridderschap met hare hoog-zedelijke idealen, met haar
macht en haar praal, met de fijnheid van hare vormen heeft de
gemoederen van velen hier te lande aangetrokken, beheerscht
of bekoord. De poëzie, uit dat ridderwezen en ridderleven
geboren, heeft vooral den adel, maar waarschijnlijk ook de
aanzienlijke en gegoede burgerij behaagd. Toch kan de indruk,
door de ridderschap in haar streven en doen op ons volk
gemaakt, niet zoo heel sterk zijn geweest.

<p>Het feit alleen dat de ridderpoëzie zich te onzent ontwikkelde
onder den invloed der Fransche ridderpoëzie, kan niet volstaan
om die bewering te staven. Immers, ook in de overige landen
van West-Europa was dat het geval. Doch&mdash;en dat feit weegt
zwaarder&mdash;de volksziel nam hier te lande het ridderwezen
niet zóó gretig in zich op, werd daardoor niet zoo krachtig
bevrucht, dat uit die bevruchting een zelfstandige nationale
ridderpoëzie werd geboren; eene <i>eigen</i> ridderpoëzie, gelijk de
Duitschers er eene bezitten in de werken van GOTTFRIED VON
STRASSBURG, HARTMANN VON AUE, WOLFRAM VON ESCHENBACH
en het nationaal-ridderlijk epos van <i>Nibelungen</i> en <i>Gudrun</i>.

<p>Waar wij den geest der Nederlandsche dichters in de door<a name="122"></a>
hen vertaalde of nagevolgde werken kunnen waarnemen, daar
zien wij naast gevoel voor het ridderwezen in zijne onderscheidene
uitingen, ook vroomheid en zedigheid die slechts
matige sympathie koesteren voor de ridderidealen: die den
hartstocht temperen, de kieschheid ontzien, moralizeerende
opmerkingen invoegen; voorts merken wij niet zelden gemis
aan verbeelding op. Opmerkelijk is, dat de eenige Frankische
roman, dien wij voor een oorspronkelijk werk mogen houden,
hooger staat dan de twee zelfstandig bewerkte Keltische romans.
<i>Karel en Elegast</i> staat niet veel lager dan de beste "Chansons-de-geste"
uit den nationalen cyclus; <i>Moriaen</i> en <i>Walewein</i> veel
lager dan de beste Fransche romans van den uitheemschen
cyclus. Het ridderwezen in zijne eerste periode, die zich afspiegelt
in de Frankische romans, heeft&mdash;zou men zeggen&mdash;sterker
indruk gemaakt op het Nederlandsche volk en er meer
sympathie gevonden, kon dus ook beter door hen vertolkt
worden, dan dat der volgende periode, toen liefde, maar
vooral zinnelijke liefde, hoofsche bevalligheid en fijne vormen
overheerschend waren.

<p>Maar hoe ook, het ridderwezen heeft op de ontwikkeling
van ons volk ongetwijfeld invloed geoefend. De uit dat ridderwezen
geboren poëzie heeft de ridderlijke idealen onder deze
volken helpen verbreiden. Die idealen en die poëzie hebben
er deels ingang gevonden, deels hebben zij afkeer gewekt en
verzet doen ontstaan. Ook vonden zij, onder geestelijkheid en
gemeenten, stroomingen der geesten, die, zoo zij al niet tegen
den geest der ridderschap indruischten, dan toch in eene andere
richting gingen. Dat verzet en die stroomingen in andere richting
vragen nu onze aandacht.<a name="123"></a>

<hr>

<h3>AANTEEKENINGEN</h3>

<p class="footnote">[Voetnoot <a name="4.1">1</a>: De hier geraadpleegde werken zijn o.a. doch vooral: LA CURNE
DE SAINTE PALAYE, <i>Mémoire sur l'ancienne Chevalerie</i>; L. GAUTIER,
<i>La Chevalerie</i>; A. SCHULZ, <i>Das höfische Leben zur Zeit der Minnesinger</i>;
MOLL, a.w. II, 4, 235.

<p class="footnote">De geschiedenis van het ridderwezen in Nederland&mdash;aanlokkelijke
maar zware taak&mdash;moet nog geschreven worden. Dr. J. TE WINKEL
gaf een vlijtig bewerkte studie: <i>Het kasteel in de XIIIe eeuw</i>, later
omgewerkt tot: <i>Het Ridderwezen geschetst volgens de ridderromans</i>.
Maar het blijft de vraag, in hoeverre onze, meerendeels vertaalde,
ridderromans hier als bronnen mogen dienen.]

<p class="footnote">[Voetnoot <a name="4.2">2</a>: De voornaamste uitkomsten van het wetenschappelijk onderzoek
zijn hier zoo beknopt mogelijk samengevat, voorzoover noodig is om
de Nederlandsche ridder-poëzie beter te begrijpen. Wat nog ontbreekt,
zal verderop zijne plaats vinden. Ik maakte bij de samenstelling van
dit overzicht gebruik van de algemeen bekende werken van GASTON
PARIS (<i>Histoire poétique de Charlemagne</i>); L. GAUTIER, <i>Le Epopées
Françaises</i> (2e éd.); PIO RAJNA, <i>Le origini dell'epopea francese</i>;
K. NYROP, <i>Den oldfranske heltedigtning</i>. Ik volgde vooral NYROP
en de auteurs in PETIT DE JULEVILLE'S <i>Histoire</i>, I, 49&ndash;344.

<p class="footnote">Van NYROP'S werk verscheen eene Italiaansche vertaling met
belangrijke aanteekeningen van EGIDIO GORRA. (Torino, 1888). De
oudere literatuur (tot 1887) over de Keltische gedichten bij TE WINKEL.
Daarbij moet gevoegd o.a.: <i>Studies on the Legend of the Holy
Grail</i> by ALFRED NUTT (1888) en de scherpe doch billijke en
opbouwende critiek op NUTT'S werk door Prof. H. ZIMMER in
<i>Gött. gel. Anzeigen</i> (1890); <i>Studies in the Arthurian Legend</i> by
JOHN. RH&#374;S. (1891). Zie voorts de literatuur bij PETIT DE JULEVILLE
a.w. I, 49 suivv.; vooral ook de inleiding op W. FOERSTER'S <i>Der
Karrenritter</i> (LANCELOT). Halle. NIEMEYER. 1899.]

<p class="footnote">[Voetnoot <a name="4.3">3</a>: Vgl. PIRENNE a.w. 167, 368&ndash;9; JONCKBLOET, I, 113 (noot).]

<p class="footnote">[Voetnoot <a name="4.4">4</a>: Vgl. TE WINKEL, p. 79&ndash;83 en J. STECHER, <i>Hist. de la Litt.
Néerl.</i>, p. 21 suivv.]<a name="124"></a>

<p class="footnote">[Voetnoot <a name="4.5">5</a>: JONCKBLOET heeft het eerst de aandacht op deze bewijsplaatsen
gevestigd. Vgl. o.a. zijne <i>Gesch. der Ned. Lett.</i>, I, 140 vlgg.; 289 vlgg.

<p class="footnote">TE WINKEL heeft deze bewijsplaatsen nog vermeerderd in zijn
<i>Maerlant's Werken</i>, (2e druk), bl. 402&ndash;408.]

<p class="footnote">[Voetnoot <a name="4.6">6</a>: <i>Leven van Sinte Lutgart</i> (ed. VAN VEERDEGHEM), II, 39&ndash;57. Vgl.
ook de plaats uit <i>Van den Levene ons Heren</i> die later vermeld zal worden.]

<p class="footnote">[Voetnoot <a name="4.7">7</a>: <i>Acta Sanctorum Junii</i>, III, p. 242&ndash;3: &#8222;in quadraginta annis,
quibus postea inter socias Gallicas vixit, tantum vix sermonis Gallici
addiscere potuit, ut panem recto modo Gallice peteret, cum esurivit."
<i>Leven van Sinte Lutgart</i>, II, 461 vlgg.

<p class="footnote">S. LUTGART stierf in Aquiria (Aiwières) in 1246.]

<p class="footnote">[Voetnoot <a name="4.8">8</a>: De namen der pairs staan niet alle vast. Zie daarover L. GAUTIER
in zijne voortreffelijke uitgave der <i>Chanson de Roland</i>, p. 30&ndash;31
(in de aanteekeningen).]

<p class="footnote">[Voetnoot <a name="4.9">9</a>: Waar geen ander werk wordt opgegeven, verwijs ik voor de hier
behandelde fragmenten naar mijne <i>Mnl. Epische Fragmenten</i>. Daar ook
vindt men de bespreking der hss., der verhouding tot het origineel enz.]

<p class="footnote">[Voetnoot <a name="4.10">10</a>: <i>Spiegh. Hist.</i>, IV, 1, c. 29, vs. 73&ndash;76.]

<p class="footnote">[Voetnoot <a name="4.11">11</a>: Uitgave van Dr. J.C. MATTHES. (Groningen. WOLTERS. 1875).]

<p class="footnote">[Voetnoot <a name="4.12">12</a>: Zie de samenvatting der uitkomsten van MATTHES' onderzoek,
p. XXXVII zijner Inleiding, waarbij echter veel onzekers.]

<p class="footnote">[Voetnoot <a name="4.13">13</a>: Vergelijkt men de Mnl. bewerking met het <i>Volksboek</i> (ed.
MATTHES), dan blijkt dat ongeveer 25 bladzijden van het <i>Volksboek</i>
overeenkomen met de 2000 verzen der fragmenten; volgens die berekening
zou het gansche Mnl. gedicht meer dan 14000 verzen hebben
geteld, daar het <i>V.</i> 184 bladzijden telt.]

<p class="footnote">[Voetnoot <a name="4.14">14</a>: Uitgegeven door Prof. J. VERDAM in <i>Tijdschrift voor Ned. T.
en Lett.</i>, II, 209 vlgg.]

<p class="footnote">[Voetnoot <a name="4.15">15</a>: Te laat om een zelfstandig onderzoek te kunnen instellen,
bemerkte ik, dat SUCHIER dat deel der <i>Lorreinen</i> hetwelk niet te
vinden is in het Fransch voor oorspronkelijk Nederlandsch houdt,
terwijl G. HUET het aan een verloren Fransch werk ontleend acht.

<p class="footnote">De degelijke en scherpzinnige onderzoekingen van den laatsten
geleerde over dit onderwerp zijn gepubliceerd: <i>Romania</i>, XXI, 361
suivv. en XXXIV, 1 suivv. De zienswijze van SUCHIER in zijne
<i>Gesch. der Franz. Lit.</i> (1900), p. 45.]

<p class="footnote">[Voetnoot <a name="4.16">16</a>: <i>Scaerdelijn</i> ziet er uit als eene afleiding van <i>scaert</i> (<i>scaerde</i>). Zie
o.a. <i>Karel ende Elegast</i>, vs. 413 de &#8222;scaerde ende vlegghen" in de helmen.]

<p class="footnote">[Voetnoot <a name="4.17">17</a>: Zulke duels komen in de Oudfransche epische poëzie meermalen
voor. Zie o.a. Pio RAJNA, <i>Le Origini</i>, p. 402.]<a name="125"></a>

<p class="footnote">[Voetnoot <a name="4.18">18</a>: Eene collatie van het hs. gaf ik later in <i>Tijdschr. v. Ned. T.
en Lett.</i>, IXe jaarg., p. 166, 189.

<p class="footnote">Zonderling is, dat MAERLANT hem noemt: &#8222;Winechkijn, der Sassen
here"; zie: <i>Spieghel Historiael</i>, III, 8, c. 86, vs. 3.]

<p class="footnote">[Voetnoot <a name="4.19">19</a>: Met terugneming van hetgeen ik vroeger (<i>Tijdschr. v. N.T. en
L.</i>, IX, 166) heb gezegd, geloof ik nu dat met <i>El'e</i> of <i>Es'e</i> in het hs.
Elegast bedoeld is.]

<p class="footnote">[Voetnoot <a name="4.20">20</a>: Ter bepaling van den ouderdom steunde ik vooral op vermeldingen
als die van MAERLANT, in verband met den ouderdom van
het oorspronkelijk gedicht, dien van het hs. der Nederl. bewerking,
ook den geest van het gedicht en dien der bewerking. Overigens
verwijs ik voor dit deel van mijn verhaal naar mijne <i>Middelnederlandsche
Epische Fragmenten</i> en de vroeger aangehaalde werken over
de Fransche epische poëzie. Doch er valt ook in onze ridderpoëzie
nog veel te onderzoeken; ik noem slechts de verhouding van den
<i>Karlmeinet</i> tot de Mnl. ridderpoëzie.]

<p class="footnote">[Voetnoot <a name="4.21">21</a>: In sommige gevallen sloot een Mnl. vertaler zich dicht bij den
tekst van zijn origineel aan; hij leverde dan eene <i>vertaling</i> in onzen
zin van dat woord. In andere, talrijker, gevallen, gaf hij eer
een <i>bewerking</i> dan eene vertaling. Op zulke gevallen past wat
BORMANS (<i>Mnl. Ep. Fragm.</i>, p. 51) zegt: &#8222;traduire c'était imiter;
on retranchait, on ajoutait, on transposait, on modifiait de toutes
manières." Het spreekt vanzelf, dat men, alvorens eene vergelijking
in te stellen tusschen origineel en navolging, waar onderscheidene
redacties van dat origineel bestaan, eerst voorzooveel mogelijk moet
vaststellen, welke redactie den bewerker tot voorbeeld zal hebben
gestrekt; op de wijze zooals Dr. VAN BERKUM dat gedaan heeft
in zijn onderzoek van den <i>Partonopeus</i>, Dr. BOTERMANS in dat
van <i>die hystorie van die seven wyse mannen van romen</i>; ik meen
ook te mogen wijzen op mijne Inleiding tot de fragmenten van het
<i>Roelantslied</i>.

<p class="footnote">Echter overschatte men de waarde van zulk een onderzoek voor
eene vergelijking tusschen voorbeeld en navolging niet. Waar men
den geest der bewerking kenschetsende invoegsels, weglatingen of
wijzigingen vindt, daar zal men die gewoonlijk op rekening van den
bewerker moeten zetten.

<p class="footnote">Bij de vergelijking der bewerkingen van <i>Nibelungen</i>, <i>Roelantslied</i>,
<i>Reinaert</i>, <i>Rinclus</i> e.a. met hunne origineelen, kan men vaak dozijnen
van varianten te hulp roepen; doch zij laten de kenschetsende
afwijkingen voor rekening van den Mnl. bewerker.]<a name="126"></a>
[Voetnoot <a name="4.22">22</a>: <i>Aiol</i> (ed. VERDAM), vs. 14&ndash;17.]

<p class="footnote">[Voetnoot <a name="4.23">23</a>: T.a.p., vs. 390&ndash;405:

<p class="footnotequote">&#8222;Verdoemt moete de maechscap sijn"
&#8222;Ay, maechscap, wat heb di mi gedaen!"
  enz.]
</p>

<p class="footnote">[Voetnoot <a name="4.24">24</a>: Vgl. vs. 555, 629, 750, 780, 787, 850, 856, 886, 890, 1095,
1103 (pass.), 1147, 1248, 1515, 1774.]

<p class="footnote">[Voetnoot <a name="4.25">25</a>: Uitgaven van JONCKBLOET, KUIPER. (Amsterdam. VAN KAMPEN
EN ZOON. 1890), en BERGSMA (Pantheon-uitgave, 1893). Vgl. ook:
BERGSMA'S <i>Bijdrage tot de tekstcritiek van den Karel ende Elegast</i>.
(Groningen. 1890).]

<p class="footnote">[Voetnoot <a name="4.26">26</a>: Tot dusver heeft men dat op voorgang van JONCKBLOET gedaan.
Maar JONCKBLOET was zóó bevangen door zijne studiën der Oudfransche
Chanson-de-geste&mdash;hoe uitnemende vruchten die studiën
ook hebben gedragen&mdash;en had daarbij zóó weinig geloof in het
dichterlijk vermogen van ons volk, dat vermeldingen als de bovengenoemde
hem reeds dadelijk afdoende voorkwamen.]

<p class="footnote">[Voetnoot <a name="4.27">27</a>: <i>Karel ende Elegast</i> (ed. KUIPER), vs. 768&ndash;9, 837&ndash;839, 923.]

<p class="footnote">[Voetnoot <a name="4.28">28</a>: <i>Roof</i> was niet onteerend, heimelijke diefstal wel. Men maakte
onderscheid tusschen &#8222;diefte ende roof" (<i>Limborch</i>, X, 505). MAERLANT
zegt in zijn <i>Rijmbijbel</i>, (I, p. 206): &#8222;Ne roof niet, hen si dijn"; in
den <i>Spiegh. Historiael</i>, III, p. 374: &#8222;onse aerme worden rike
met rove". Zie verder <i>Nederd. Regtsoudheden</i>, p. 282. De dichter
van <i>Van den Levene ons Heren</i> legt het zelfs Jezus in den mond,
(vs. 943).]

<p class="footnote">[Voetnoot <a name="4.29">29</a>: Vs. 105 vlgg; 203 vlgg.]

<p class="footnote">[Voetnoot <a name="4.30">30</a>: Een overzicht van den <i>Oorsprong van den Graal</i> gaf TEN BRINK
in eene voordracht, gehouden in de Kon. Vlaamsche Academie.
Afzonderlijk uitgegeven bij A. SIFFER te Gent. (1897).]

<p class="footnote">[Voetnoot <a name="4.31">31</a>: Eenige volledige uitgave van JONCKBLOET. Latere uitgaven van
deelen der zelfstandige werken, waaruit de compilatie bestaat, door
TE WINKEL, MOLTZER en FRANCK in <i>Tijdschr. v. N.T. en L.</i>, X,
XIII, XIV, XIX, en door VAN VEERDEGHEM in de <i>Bulletins de
l'Acad. Royale de Belgique</i>, 3me série, tome XX, n<sup>o</sup>. 12.]

<p class="footnote">[Voetnoot <a name="4.32">32</a>: TE WINKEL, <i>Geschiedenis,</i> p. 190.]

<p class="footnote">[Voetnoot <a name="4.33">33</a>: Vgl. IV, 10720 vlgg.; III, 15256-'91; III, 1745 vlgg.]

<p class="footnote">[Voetnoot <a name="4.34">34</a>: Vgl. <i>Maerlant's Werken</i> door Dr. J. TE WINKEL, bl. 405 vlgg.

<p class="footnote">Ook in <i>Floris en Blancefloer</i>, (vs. 58&ndash;59) wordt melding gemaakt
van de geschiedenis <i>van Tristram en Ysoude</i>.]<a name="127"></a>

<p class="footnote">In het gedicht <i>Van den Levene ons Heren</i>, vs. 15, wordt onder de
romans waartegen de dichter waarschuwt, opgenomen die

<p class="footnotequote"><i>Van Pyramuse</i>, hoe hi sijn leven
Verloos....
</p>

<p class="footnote">In de Oudfransche literatuur bestond een roman van dien naam.
(Vgl. P. DE JULEVILLE'S, <i>Histoire</i> etc., I, 244).]

<p class="footnote">[Voetnoot <a name="4.35">35</a>: Zie JONCKBLOET'S <i>Inleiding</i> op Deel II, p. CCVI.]

<p class="footnote">[Voetnoot <a name="4.36">36</a>: Vgl. o.a. III, 22557 vlgg.; IV, 2149-'50.]

<p class="footnote">[Voetnoot <a name="4.37">37</a>: <i>Tijdschr. v. N.T. en L.</i>, XIII, 38.]

<p class="footnote">[Voetnoot <a name="4.38">38</a>: VERWIJS geloofde aan twee dichters. Zie zijne Inleiding, p. XXIX.
Bij zijne argumenten moet nog gevoegd worden dat in het eerste
deel niet 19 assoneerende rijmen voorkomen, maar 28 (vgl. vs.
59&ndash;60, 121&ndash;122, 563&ndash;4, 605&ndash;6, 669-'70, 711-'12, 1029-'30,
1331&ndash;2, 1673&ndash;4).

<p class="footnote">Deze voorstelling werd door JONCKBLOET bestreden. (Vgl. zijne
<i>Gesch. der Ned. Lett.</i>, I, 310). Ik zou mij eer aan de zijde van J.
scharen; doch acht den strijd niet zoo heel gewichtig, omdat in allen
gevalle de geest der bewerking doorgaans dezelfde blijft.]

<p class="footnote">[Voetnoot <a name="4.39">39</a>: Zie o.a. RH&#374;S, <i>Studies</i>, 93, 105 en PETIT DE JULEVILLE
a.w. I, 310.]

<p class="footnote">[Voetnoot <a name="4.40">40</a>: Vgl. vs. 1360 vlgg. (liefdesoverpeinzingen); 1671-'6 (dialoog);
1658 en 1666; vs. 1182 vlgg.]

<p class="footnote">[Voetnoot <a name="4.41">41</a>: Vs. 75 vlgg.]

<p class="footnote">[Voetnoot <a name="4.42">42</a>: Vs. 319, 2057, 5328, 4984; andere dergelijke uitdrukkingen:
399&ndash;400, 402&ndash;4, 1170, 2099.]

<p class="footnote">[Voetnoot <a name="4.43">43</a>: Vs. 5035, 5056; 2768-'84; 3500 vlgg. (waar de afschuwelijke
reuzin PANTASALE &#8222;scone wijf" wordt genoemd); 3365, 3524, 3533.]

<p class="footnote">[Voetnoot <a name="4.44">44</a>: Vgl. het in menig opzicht uitnemend proefschrift van Dr. A.
VAN BERKUM: <i>De Middelnederlandsche bewerking van den Partonopeusroman</i>.
(Groningen, WOLTERS. 1897.)]

<p class="footnote">[Voetnoot <a name="4.45">45</a>: Zie VAN BERKUM a.w. LXIII, LXVII, LXXI; CXV; CIV;
CIII, CXXXIII; XLIV; CV, CVI, CVIII; XCVII, CXII-CXIII.]

<p class="footnote">[Voetnoot <a name="4.46">46</a>: Die opvatting in vs. 3&ndash;13, 53&ndash;75, 1012 (door MOLTZER
blijkens zijne aanteekening niet begrepen); vs. 1365 (waar met het
hs. <i>sot</i> moet worden gelezen).]

<p class="footnote">[Voetnoot <a name="4.47">47</a>: Vgl. vs. 22, 86; vs. 19&ndash;20; al te lange verzen of zulke waarin
men geen rhythme hoort zijn b.v. vs. 1900, 1918, 2005, 2058, 2339,
2647, 2859, 3567, 3853.]

<p class="footnote">[Voetnoot <a name="4.48">48</a>: Uit vs. 282&ndash;4 zou men opmaken, dat D.v.A. meer dan een<a name="128"></a>
redactie van het verhaal heeft gekend. Van de twee door ED. DU MÉRIL
uitgegeven redactie's van het Fransch gedicht, staat A dichter bij
DIEDERIC'S werk dan B; echter heeft DIEDERIC waarschijnlijk eene
ons onbekende redactie gevolgd. Die redactie zal wel dezelfde zijn
geweest als of dicht gestaan hebben bij de door FLEKE gebruikte: in
vs. 272-'82, 474-'95, 1562-'81, staat D.'s bewerking dichter bij die
van FLEKE dan bij version A.

<p class="footnote">Vgl. over de verhouding der onderscheiden redacties: MOLTZER'S
Inleiding voor zijne uitgave; H. SUNDMACHER, <i>Die altfranzösische
und mhd. Bearbeitung der Sage von Flore und Blanscheflur</i>. (Göttingen.
1872) en H. HERZOG in <i>Germania</i>, 1884, 149. SUNDMACHER
overschat FLEKE'S bewerking, die hij bespreekt alsof ze een oorspronkelijk
werk ware; onderschat de Middelnederlandsche. HERZOG'S stuk is vol
geleerdheid, gewaagde onderstellingen en slotsommen.

<p class="footnote">Op vele plaatsen is DIEDERIC'S bewerking veel uitvoeriger dan het
Fransch. B.v. in vs. 213-'30, 322-'48, 474-'95, 519-'34, 1562-'81,
1922-'31, 2148-'54, 2219-'22, 2224-'48, 2735-'50, 2750&ndash;2820,
2827-'31, 3173-'95, 3376-'81.

<p class="footnote">Niet in het ons bekende Fransch komen voor: 272-'82, 378-'9,
410-'20, 570-'85, 714&ndash;831 (iets daarvan in version B), 2197&ndash;2204,
2841-'9, 2887-'9, 3139-'49, 3396&ndash;3415, 3482-'97.

<p class="footnote">Van deze plaatsen vindt men voor een klein deel iets bij FLEKE;
maar DIEDERIC gaat ook daar doorgaans zijn eigen weg.]

<p class="footnote">[Voetnoot <a name="4.49">49</a>: Vgl. vs. 657&ndash;8, 2138, 2830, 2908, 3201, 3762, 3832, 4534, 4749,
4783, 4839, 5275, 5392.

<p class="footnote">Ook in de Fransche epische poëzie was dit heiligen-rijm bekend.
Vgl. NYROP in de vertaling van <i>Gorra</i>, p. 383.]

<p class="footnote">[Voetnoot <a name="4.50">50</a>: Vgl. FRANCK'S uiteenzetting in <i>Tijdschr. v. N.T. en L.</i>, XIX,
45&ndash;46.]

<p class="footnote">[Voetnoot <a name="4.51">51</a>: In den <i>Merlijn</i> wordt vs. 31706 zekere ridder <i>Morian</i> genoemd
(&#8222;Dander was Morian, als ic versta"). Waarschijnlijk hebben wij hier
echter te doen met een bedorven tekst; immers diezelfde ridder wordt,
verderop in dat hoofdstuk, tweemaal <i>Moriaval</i> genoemd (vs. 31942,
31989). Misschien had het hs. <i>Moriau'</i>; het is bekend hoe licht <i>u</i> en
<i>n</i> verwisseld werden.]

<p class="footnote">[Voetnoot <a name="4.52">52</a>: Vgl. Dr. BERGSMA'S uitgave van <i>K.e.E.</i>, bl. 47&ndash;48. Bij de
daar opgegeven plaatsen moet nog gevoegd worden: vs. 112 (het
tooverkruid uit den <i>K.e.E.</i>) en <i>M.</i> 607&ndash;8 = <i>K.e.E.</i>, vs. 1205&ndash;6.]

<p class="footnote">[Voetnoot <a name="4.53">53</a>: JONCKBLOET hield ook dezen roman voor vertaald; doch de
bewijsgronden, door hem aangevoerd, zijn zwak. Van een Fransch<a name="129"></a>
origineel is niets bekend; J. zelf houdt de aanwijzing bij ROQUEFORT
(II, 33) voor eene vergissing; de door R. aangehaalde plaatsen (II, 129),
meerendeels gemeenplaatsen, hebben weinig bewijskracht. Ook kan
men den proloog maar niet wraken of uitleggen, zooals J. doet. Er
zijn inderdaad vele verwijzingen naar een bron of bronnen (bij
VOSTAERT meer dan bij PENNINC); doch die geven nog geen recht
om aan te nemen, dat hier een voorbeeld werd nagevolgd.]

<p class="footnote">[Voetnoot <a name="4.54">54</a>: Deze elementen aangewezen door JONCKBLOET in zijne uitgave
van den roman (II, 152&ndash;153).]

<p class="footnote">[Voetnoot <a name="4.55">55</a>: Vgl. RH&#374;S, <i>Studies</i>, 105 en 55; <i>Lancelot</i>, II, 40393; <i>Walewein</i>,
vs. 1010 vlgg.; 3550 vlgg. en II, p. 153.]

<p class="footnote">[Voetnoot <a name="4.56">56</a>: Vgl. JONCKBLOET'S uitgaaf II, 135.]

<p class="footnote">[Voetnoot <a name="4.57">57</a>: Gevoel voor het ridderwezen in vs. 1846 vlgg.; 4333 vlgg.; de
beschrijving van het gevecht, vs. 10598&ndash;10635. VOSTAERT heeft eens
de platte vergelijking van een bloedenden ridder bij eene geslachte
koe. (8830&ndash;1).

<p class="footnote">De godsdienstige tint in vs. 147&ndash;9, 236&ndash;8, 292&ndash;4, 378&ndash;9, 384,
460, 478-'81, 495 vlgg., 574&ndash;6, 666, 1154&ndash;6, 1326-'30, 2684,
2695, 2980&ndash;4, 3010, 3049-'51, 3360-'66, 3626-'33, 3649-'50, 3714,
3875-'7, 3946-'54, 4020-'1, 4064-'5, 4097 vlgg., 4268-'9,
4348-'52, 4436-'7, 4758 vlgg., 6138, 6142, 6683 vlgg., 7049-'55,
7198&ndash;7200, 7687-'8.

<p class="footnote">Bij VOSTAERT: 8118-'9, 8133-'5, 8380-'5, 8478, 9272-'7, 9376-'7,
9531, 9866, 11088.

<p class="footnote">De moralizeerende toespraak van den dichter tot zijn publiek
(4838&ndash;4845) zou ik dan ook niet met JONCKBLOET willen schrappen,
als van een afschrijver afkomstig.

<p class="footnote">Over de taal vgl. JONCKBLOET II, 135. Verscheidene daar genoemde
woorden komen echter ook in later tijd voor.]<a name="130"></a>

<hr>

<h2>2. GEESTELIJKE POËZIE.</h2>

<p class="intro">Adel en Geestelijkheid. Oorsprong der geestelijke poëzie. <i>Van den
Levene ons Heren</i>. Heiligenlevens. <i>Rinclus</i>. Ontstaan der mystiek.
Hildegard van Bingen, Elisabeth van Schönau. Mechthild van Maagdeburg.
Extatische vrouwen in Zuid-Nederland: Maria van Oignies,
Christina van Sint-Truyen, Margaretha van Yperen. Lutgart van
Tongeren. <i>Leven van Sinte Lutgart</i>. De Minne. Hadewych.

<p>Waar de ridderschap poogde hare zedelijke idealen te verwezenlijken,
daar ging haar streven in dezelfde richting als dat
der geestelijkheid die de Christelijke idealen, voor een deel
althans, tot werkelijkheid trachtte te maken. En dat was niet
het eenige punt, waar deze beide standen elkander raakten.
Tal van mannen en vrouwen, die tot den adel behoorden,
lieten zich in den geestelijken stand opnemen. Een Westvlaamsch
auteur der 14<sup>de</sup> eeuw gaat zelfs zóóver dat hij zegt:

<p class="quote">Van vier moneken sijn die drie
Gheboren van groten maghen.<a href="#5.1">[1]</a>
</p>

<p>In de geestelijke ridderorden waren beide elementen der toenmalige
maatschappij vereenigd.

<p>Doch onder adel en geestelijkheid beide was doorgaans een
scherp verschil tusschen de theorie en de praktijk des levens.
Waar de adel, alleen naar het tijdelijke strevend, geen middelen
ontzag om zijn doel te bereiken, daar kwam hij in botsing met
die geestelijken welke, hunne roeping getrouw, den blik op
het eeuwige gevestigd hielden.<a name="131"></a>

<p>De verheerlijking van strijd zonder heilig doel en van liefde
zonder wijding, zooals vele ridderromans die te hooren en
te lezen gaven, moest kwaad zijn in de oogen van vrome
geestelijken. Daartegen waarschuwen moesten zij plicht achten.
Doch dan mochten zij het niet laten bij waarschuwen; dan
moesten zij trachten den verkeerden invloed dier ridderromans
te verzwakken, door de aandacht van het publiek te vestigen
op andere, Gode welgevallige, werken. Mede langs dezen weg
ontstond geestelijke poëzie als eene terugwerking der ridderpoëzie.
Wij hebben reeds vroeger eene plaats uit het <i>Leven van
Sinte Lutgart</i> leeren kennen, die ons dien gang van zaken
toont<a href="#5.2">[2]</a>.

<p>Tegenover al die &#8222;sagen van wigen och van tavelronden",<a title="[margin: Verhalen van oorlogen en tournooien.]"><sup>#</sup></a>
van &#8222;minne" die niet tot de &#8222;gerechte minne", nl. de liefde
tot God, behoort, plaatst WILLEM VAN AFFLIGHEM zijn leven
van de maagd LUTGARDE &#8222;dat vromelic es ende goet". Eene
tweede bewijsplaats vinden wij in het merkwaardig gedicht <i>Van
den levene ons Heren</i>. In den proloog van dat werk waarschuwt
de dichter zijn publiek tegen zoo menige &#8222;rime die ter zielen
luttel smaect"; hij heeft daarbij het oog op verhalen

<p class="quote">Van battalien ende van minnen
Van meneghen die wi niet kinnen:
Van Roelande ende van Oliviere,
Van Alexandre ende van Ogiere,
Van Walewaine ende van siere macht,
Hoe hi jeghen sine viande vacht;
Van Digenen, hoe hi sijn lijf
Tormente omme een scone wijf;
Van Pyramuse hoe hi sijn leven
Omme minne verloos....<a href="#5.3">[3]</a>
</p>

<p>Doch dat zijn alles &#8222;boerden", al zijn zij op schrift gebracht.<a name="132"></a>
Tegenover zulke verhalen prijst hij diegene, waarin <i>waarheid</i>
verkondigd wordt: van &#8222;waarheid" spreekt zijn werk, immers
van den heiligen Christus.

<p>Verhalen over JEZUS' leven, dood en opstanding, gegroepeerd
om de kern van het werk: de verlossing van het menschdom,
zijn hier door een echt dichter vereenigd tot een geheel dat
hooge waarde heeft<a href="#5.4">[4]</a>.

<p>De ons onbekende maker, misschien een &#8222;clerc", heeft zijne
stof tusschen 1260&ndash;1270 bewerkt, zooals hij die had leeren
kennen uit den bijbel en uit andere bronnen<a href="#5.5">[5]</a>. Onder die
andere bronnen moeten de zoogenaamde apocriefe evangeliën
in de eerste plaats worden genoemd. Van den bijbel kreeg de
christelijke gemeente in de latere middeleeuwen door allerlei
uittreksels en bewerkingen vrij wat te zien en te hooren; doch
behalve die, door de Kerk als de eenig ware vastgestelde, boeken,
vond men andere evangeliën over JEZUS, MARIA, JOZEF,
PILATUS, JOZEF van Arimathea en andere heilige personen, die
als een sterke onderstroom het godsdienstig gemoedsleven
onzer voorouders bleven voeden. De kanonieke bijbelboeken
waren voor het grootste deel des volks te sober, te verheven;
de apocriefe evangeliën wisten hun allerlei te vertellen waarover
de bijbel zwijgt: verhalen van JEZUS' kindsheid; van de vlucht
naar Egypte; van de Drie Koningen en hoe het met HERODES
afliep; van JEZUS' nederdaling ter helle en hoe hij de daar
aanwezige heilige mannen uit het Oude Testament, ondanks
het verzet der duivelen, verloste. Aan het gewoon-menschelijke,
het dagelijksche is in deze verhalen meer plaats vergund; maar
ook aan het avontuurlijke, het kleurige, het bonte. Dat alles
trok het volk aan; het heeft ook dezen dichter aangetrokken
die één was met het volk waaronder hij stond, al stak hij
boven hen uit door zijne dichterlijke gaven.

<p>Dat dit gedicht volkspoëzie bevat, zou men reeds vermoeden,<a name="133"></a>
wanneer men ziet welk een warme liefde tot de misdeelden
den dichter bezielde:

<p class="quote">Selen wy dragen bont ende grau,
Ende ons sieren als enen pau,
Ende die arme sal sijn in selc bedwanc,
Dat hi ne sal hebben spel no sanc?
</p>

<p>Maar niet alle vóór het volk geschreven poëzie is volkspoëzie.
Deze is het. Wij vinden hier telkens den geest, den trant, de
wendingen der volkspoëzie, zooals wij die van elders kennen.
Zoo b.v. de rechtstreeksche vragen tot het publiek, waar GABRIËL
Gods wil aan MARIA komt boodschappen:

<p class="quote">Vant hi Marien ter venstren staen?
Vant hise achter<a title="[margin: langs.]"><sup>#</sup></a> straten gaen ?
Vant hise in plaetsen<a title="[margin: pleinen.]"><sup>#</sup></a>, vant hise int spel?
Neen hi, niet; die maecht pensde al el<a title="[margin: andere dingen.]"><sup>#</sup></a>.
</p>

<p>Zoo ook wendingen der verhalende volkspoëzie als: &#8222;Doe
sprac een jode: Heren, hort na my"; het afgebrokene in den
zinbouw, den korten vleugelslag van des dichters gedachten<a href="#5.6">[6]</a>.

<p>De naïeve vroomheid en kinderlijke eerbied voor het heilige,
die wij later in de geestelijke volksliederen zullen opmerken,
openbaren zich hier in een oprechte vroomheid, een zachtheid
van toon, een doorvoelen van JEZUS' lijden, zooals
later MEMLINC het ons te zien zal geven. Telkens hooren wij
van &#8222;dat zoete kint", zijne heilige, zijne gebenedijde hand, zijn
zoete hart; God &#8222;van hemele", &#8222;d'alweldeghe God", de heilige
engel. JEZUS' liefde tot zijne discipelen voelen wij in verzen als:
&#8222;Kinder, seit hi, hoert na mi" of &#8222;Kinder, seit hi, lieve vrient"<a href="#5.7">[7]</a>.
De keerzijde van deze liefde en eerbied is een felle haat tegen
HERODES, die ons voorgesteld wordt: hebzuchtig, wreed, fel
als een hond; hij is een &#8222;dief" (in de taal onzer voorouders:<a name="134"></a>
het inbegrip van alle kwaad), een &#8222;onreyne drake"; ten laatste
wordt hij krankzinnig, het helsche vuur gloeit uit zijne oogen<a href="#5.8">[8]</a>.
Geen woorden genoeg heeft de dichter om de Joden uit te
beelden in hunne felheid, die hen doet schuimbekken; in het
welbehagen waarmede zij het zachte lam kwellen en martelen;
in hun schamperen spot<a href="#5.9">[9]</a>. Die haat en die liefde zijn beide
in hooge mate naïef. &#8222;God is een goed wreker", zegt de dichter,
&#8222;al spreekt Hij niet veel". JEZUS zegt tot zijn hart: &#8222;Hart, kondt
gij spreken als een mensch, hoe zoudt gij dan over uw lijden
klagen". Van GABRIËL lezen wij, dat hij Gods gebod ten uitvoer
bracht en ter verklaring daarvan: &#8222;Hine dorst laten, want hi
was God". De duivel spreekt van &#8222;mijn hel"<a href="#5.10">[10]</a>.

<p>Het kinderlijk onbewuste van de vroomheid dezer tijden
verminderde den afstand tusschen God en de geloovigen, die
niet zich verhieven tot Hem maar tot wie Hij afdaalde. Eerbiedsgrenzen,
door latere geslachten in acht genomen, bestaan voor
dezen dichter te nauwer nood. Hij schroomt niet, de schamele
hut, het &#8222;huseken cranc", waarin JEZUS geboren wordt, met
zachte ironie &#8222;dit paleis" te noemen; evenmin om van PETRUS
te zeggen, dat hij &#8222;zweette als een das" toen hij JEZUS verloochende,
of ons MARIA MAGDALENA te teekenen, zooals zij
onder stoelen en banken door kruipt om bij JEZUS te komen<a href="#5.11">[11]</a>.

<p>Zooals de dichters der ridderpoëzie zich eene klassieke oudheid
schiepen naar de toestanden hunner dagen, zoo handelde
deze volksdichter met de bijbelsche oudheid. Bij zijne voorstelling
van het maatschappelijk en huiselijk leven in Palaestina,
geeft hij eenvoudig zijne eigen omgeving, zooals lang vóór
hem de dichter van den Oudsaksischen <i>Hêljand</i> had gedaan.
JEZUS deelt aan zijne twaalf &#8222;gezellen" mede, dat de smartelijke
kruisdood hem wacht; de &#8222;gezellen" zwijgen op dat bericht,
maar PETER &#8222;zijn getrouwe vriend" neemt voor allen het woord
en wenscht dat JEZUS nog berouw moge krijgen over hetgeen<a name="135"></a>
hij gezegd heeft: &#8222;Ghi sijt een so scone man", zegt hij, &#8222;hoe
komt zoo iets dan in uwe gedachten?"

<p>Apostelen en Joden worden ons meer dan eens voorgesteld
staand of zittend &#8222;in een rinc", zooals dat van ouds ook hier
te lande gebruikelijk was. De Joden zijn hier afgodendienaars die
aan MAHOMED gelooven; zij komen &#8222;met manne ende maghe"
te samen; hun hoogepriester wordt &#8222;bisschop" genoemd, PILATUS
noemt zich zelven &#8222;meier". Hier en daar klinken tonen uit de
ridderpoëzie door deze geestelijke poëzie heen: wij treffen woorden
aan als stegereep<a title="[margin: stijgbeugel.]"><sup>#</sup></a>, ghereide en vorboech"<a title="[margin: borstriem.]"><sup>#</sup></a>, als &#8222;glaviën"
voor lansen; geen soldaten maar ridders, houden de wacht bij
JEZUS' graf; van een slag, JEZUS toegebracht, wordt de staande
uitdrukking gebezigd: &#8222;dat hi en horde no en sach"<a href="#5.12">[12]</a>. Het
wonder van het droogvoets trekken der Israëlieten door de
Roode Zee, is dezen dichter niet genoeg: van de Roode Zee
maakt hij de Leverzee, dat wonderbaarlijk mengsel der elementen
herinnerend aan den baaierd vóór de schepping, ergens ver weg
in de geheimzinnige streken door den Heiligen BRANDAEN op
zijne zwerftochten bezocht<a href="#5.13">[13]</a>.

<p>Uit het vroom gemoed van dezen kinderlijk onbevangen
dichter die het leven van JEZUS zóó medeleeft, welt poëzie op
telkens wanneer een deel van dat leven hem sterk ontroert.
Zoo b.v. waar hij ons MARIA'S moederweelde schetst:

<p class="quote">Sat Maria, ghinc se ochte stoet<a title="[margin: of stond zij.]"><sup>#</sup></a>,
Sie custe dicke<a title="[margin: dikwijls.]"><sup>#</sup></a> haers kindes voet,
Daer sijt in die wieghe leide ofte nam;
Soe lanc soe meer tkint haer bequam<a title="[margin: behaagde.]"><sup>#</sup></a>.
Als tkint weende, haer was onsachte,
Sie sweghet<a title="[margin: suste.]"><sup>#</sup></a> minlike, soete ende sachte;
Als tkint hadde honger ofte dorst,
Sie gaf hem haer ghebenedide borst;<a name="136"></a>
Sine cleder waren altoos wit,
Nieuwe gedweghen<a title="[margin: pas gewasschen.]"><sup>#</sup></a>, groot recht was dit;
Sijn bat ne was no heet no cout,
Met rechte was tkint sire moeder hout<a title="[margin: genegen.]"><sup>#</sup></a>.
Maria herde wel dies wachte,
Dat sine wieghe was scone ende sachte;
At sie, dranc sie, al dat sie dede,
Haer oghen volgden den kinde mede.
</p>

<p>Hoe treffend aandoenlijk zijn ook die onschuldige kinderen,
lachend tegen de blinkende zwaarden die hen in het volgend
oogenblik zullen treffen:

<p class="quote">Daer tkint sach blicken<a title="[margin: schitteren]"><sup>#</sup></a> tscarpe swert,
Tkint loech ten mordenare wert.
</p>

<p>Begrijpelijk is het in dezen dichter, dat hij telkens van
het rustige-epische overgaat in het meer bewogen lyrische, dat
zijn verhaal telkens overgaat in het lied. Wij meenen een oud
Driekoningen-lied te hooren in:

<p class="quote">Drie coninge woenden in Oriënt,
D'een den anderen wel ghehent<a title="[margin: naburig.]"><sup>#</sup></a>.
. . . . . . . . . . . . . . .
Een werf<a title="[margin: eens]"><sup>#</sup></a> in ere avontstont
Een clare sterre an den hemel stont.
. . . . . . . . . . . . . . . . . .
Sie lasen op, (sie lasen) nedere,
Ter sterren si keerden wedere.
. . . . . . . . . . . . . . .
Een coninc vant ende las,
Wat dat scone boekijn<a title="[margin: voorteeken.]"><sup>#</sup></a> was.
  Enz.<a name="137"></a>
</p>

<p>Zóó dikwijls (zeker een dozijn malen) keeren zulke op liederen
gelijkende plaatsen terug, dat men, met het oog op het ontstaan
van het epos uit liederen, zou gaan vermoeden dat ook hier
bestaande liederen door den dichter tot een geheel zijn verenigd<a href="#5.14">[14]</a>.
Doch al acht ik dit niet waarschijnlijk, voor zeker
houd ik, dat het gedicht, ware het in beter toestand tot ons
gekomen, dieper indruk op ons zou maken dan het nu reeds doet.

<p>Indine deze kapel, door een vroom kunstenaar ter eere
van zijnen Verlosser gesticht, eens ware ontdaan van den
ombouw en het bijwerk waarmede een latere tijd haar heeft
ontsierd, dan zou eerst duidelijk blijken, hoe oorspronkelijk
van opvatting dit voortbrengsel van naïve kunst is en welk
een bevallige eenvoud vele zijner deelen siert.

<p>Niet van alle geestelijke poëzie, welke wij meenen te mogen
brengen tot de 13<sup>de</sup> eew, kunnen wij aantoonen dat zijn ontstaan
is uit eene terugwerking der ridderpoëzie. Trouwens, ook
werken als het <i>Leven van Sinte Lutgarde</i> en <i>Van den Levene
ons Heren</i> zijn natuurlijk niet voortgebracht louter uit begeerte
om tegenover de ridderromans geestelijke poëzie te plaatsen.
Ongetwijfeld ging de behoefte om zich te verdiepen in het
eeuwige met die begeerte gepaard. Behoefte om zicht te verdiepen
in het eeuwige en verlangen om het geestelijke welzijn
der christelijke gemeente te bevorderen deden een aantal andere
werken ontstaan, welke een geest ademen en eenkarakter vertoonen,
tegenovergesteld aan den geest en het karakter der
ridderpoëzie.

<p>Hetzelfde handschrift uit de laatst der 13<sup>de</sup> eeuw, dat ons
een fragment van het gedicht over JEZUS'leven bewaard heeft,
bevat een aantal berijmde levensverhalen van heiligen: <i>van sente
Marie Egyptiake, van sente Eustaesse, van sente Aechte, van
sente Caterine, van sente Waerneer</i><a href="#5.15">[15]</a>.<a name="138"></a>

<p>Geen dezer werken heeft als literair kunstwerk veel te beteekenen.
De meeste schijnen ongeveer 2700 verzen te hebben
geteld en geven een eenvoudig kunsteloos verhaal van de lotgevallen
der bovengenoemde heilige vrouwen en mannen.
Waarschijnlijk zullen zij vertaald zijn uit het Latijn; ook het
beroep op eene &#8222;scrifture" dat men in het leven <i>van sente
Eustaesse</i> vindt, schijnt eene aanwijzing in die richting. De
legende van S. WERNER berust op het in de middeleeuwen
algemeen verbreid geloof aan een, jaarlijks door de Joden
gebracht, offer van een Christenkind &#8222;wit<a title="[margin: blank.]"><sup>#</sup></a>, blosende ende root."

<p>Dat deze heiligenlevens van ééne hand zijn, is natuurlijk
mogelijk; doch het is bezwaarlijk uit te maken, zoolang wij
van de meeste slechts betrekkelijk kleine fragmenten hebben.
Misschien moet men het onwaarschijnlijk achten, omdat b.v.
het leven <i>van sente Aechte</i> zooveel assoneerende rijmen vertoont,
terwijl die in de overige fragmenten schaarscher zijn of,
zooals in het leven <i>van sente Marie Egyptiake</i>, schijnen te
ontbreken<a href="#5.16">[16]</a>. Wat ten minste drie dezer gedichten gemeen
hebben, is de wensch door den dichter tot zijne hoorders gericht:
dat het aanhooren van zulk een levensverhaal onder
hunne goede werken moge medegerekend worden<a href="#5.17">[17]</a>.

<p>Tenauwernood kan tot de voortbrengselen der literaire kunst
worden gerekend een klein fragment van <i>de boec der biechten</i>,
dat eveneens in het handschrift van MARTIJN VAN THOROUT
gevonden wordt. Vermoedelijk is dit werk uit denzelfden tijd
als de bovengenoemde heiligenlevens. In allen gevalle is het
aannemelijk dat een dergelijk catechetisch werk vervaardigd zal
zijn door een monnik uit het klooster Thorout, waar reeds in
de 9<sup>de</sup> eeuw eene school van zendelingen werd gesticht, die
aan de Denen het evangelie zouden verkondigen<a href="#5.18">[18]</a>.

<p>Geen geringe plaats besloeg in die verkondiging van het
middeleeuwsch Christendom de voorstelling van God als &#8222;een<a name="139"></a>
goed wreker", volgens de uitdrukking in <i>Van den Levene ons
Heren</i>. Het is niet geheel zeker maar toch m.i. waarschijnlijk,
dat er reeds vóór het midden der 13<sup>de</sup> eeuw te onzent een
gedicht <i>van onses Heren wrake</i> bekend was, vertaald of vervaardigd
door een Vlaamsch priester. De inhoud van dat gedicht
zal waarschijnlijk bestaan hebben uit een verhaal van de verwoesting
van Jeruzalem; die verwoesting placht namelijk voorgesteld
te worden als Gods wraak over het ter dood brengen
van JEZUS. In den proloog van zijn boek over den Graal
en MERLIJN noemt MAERLANT dit gedicht &#8222;wyde becant";
was het omstreeks 1261 reeds wijd bekend, dan heeft de verbreiding
van het werk in ruimen kring natuurlijk eenigen tijd
vereischt, en moet het dus ten minste in de eerste helft der
13<sup>de</sup> eeuw ontstaan zijn<a href="#5.19">[19]</a>.

<p>Zekerheid hebben wij ook niet omtrent den tijd der bewerking
van een Oudfransch stichtelijk leerdicht uit het eind der 12<sup>de</sup> of den
aanvang der 13<sup>de</sup> eeuw, dat gewoonlijk naar het aanvangswoord
<i>Miserere</i> genoemd wordt en door zekeren RENCLUS (kluizenaar)
van Moiliens werd gedicht<a href="#5.20">[20]</a>. In de geschiedverhalen onzer
letterkunde wordt het kortweg <i>Rinclus</i> genoemd<a href="#5.20">[20]</a>. Het Fransche
werk is in 12-regelige coupletten gedicht, een vorm die in de
Nederlandsche overzetting behouden bleef. De 97 eerste coupletten
werden bewerkt door GIELIJS VAN MOLHEM (een dorp
van dien naam ligt bij Afflighem); de overige door zekeren
HEINREC. Het gedicht geeft ons een uitvoerig antwoord op de
vragen: wat de mensch geweest is, wat hij is en wat hij zijn
zal; het wekt op tot navolging der martelaren, tot het doen
van de rechte keuze tusschen God en de wereld, het betoonen
van mildheid aan de armen. Waarschuwend verheft de dichter
zijne stem tegen hoofdzonden als hoovaardij en nijd en geeft
zijne waarschuwingen nadruk door allerlei voorbeelden van
weelde, ijdel zelfbehagen en nijd, die aan het dagelijksch leven<a name="140"></a>
ontleend zijn. Ook de priesterschap en de kloosterlingen worden
niet gespaard.

<p>De Nederlandsche bewerking geeft in vele gevallen slechts
de hoofdzaken van het origineel terug, of slechts het een en
ander daarvan<a href="#5.21">[21]</a>. Soms heeft de Nederlander zijn voorbeeld
niet begrepen en maakt hij er maar iets van; elders heeft hij
een beeld weggelaten dat hij misschien geen kans zag weer te
geven of zijn deelen eener voorstelling weggelaten, waaraan
die voorstelling juist haar karakter of hare belangrijkheid ontleent.
Zoo missen wij in de bewerking het beeld van den valk
die op het lokaas aankomt, de beeldspraak omtrent den paradijsappel;
in het Fransche verhaal <i>van Sint Maarten</i> die zijn
mantel doorsnijdt, krijgt men &#8222;het stalen zwaard" te zien&mdash;de
Nederlandsche bewerking spreekt slechts van de &#8222;snede die
den mantel deelde in tween". Elders is eene tegenstelling
grootendeels verloren gegaan; op een paar plaatsen eene
realistische uitdrukking weggelaten of de tint verzacht en het
Dietsch ingetogener dan het Fransch<a href="#5.22">[22]</a>.

<p>Echter, de bewerkers hebben niet louter weggelaten of hun
voorbeeld schade doen lijden bij de overzetting. Hier en daar
voegen zij&mdash;GIELIJS meer dan HEINREC&mdash;iets van het
hunne in; onder die invoegsels of wijzigingen zijn er die
verdienstelijk of karakteristiek mogen heeten. In n<sup>o</sup>. 33 is
sprake van priesters die&mdash;zooals HEINE zegt&mdash;&#8222;water preeken,
maar wijn drinken". Kenschetst het GIELIJS VAN MOLHEM
niet als kind van een zeevarend volk, dat hij hier het oorspronkelijke
&#8222;verlucht" met dit beeld: &#8222;eerst moet hij zelf
de donkere diepte bevaren; dan zal hij wind in zijn zeil
krijgen"? HEINREC vervangt de beeldspraak &#8222;on veut bien
étain pour argent" door: &#8222;want hi neemt rogge daer hi leent
evene" (haver). Van LAZARUS die vergeefs wacht aan de poort
van den rijke, heet het bij GIELIJS: &#8222;men sant hem niet dan<a name="141"></a>
hontgebas". Van een begeerig man die verlangend voor een
gesloten boomgaard staat, zegt het Fransch: &#8222;tant huka<a title="[margin: schreeuwde.]"><sup>#</sup></a> et
tant apela"; GIELIJS vertaalt: &#8222;Hi claterde der doren rinc".
Elders vinden wij in het origineele gedicht een hoovaardige
in dit vers: &#8222;orguieus va dou col coloiant"<a title="[margin: rek (reik)-halzend.]"><sup>#</sup></a>! Aardig geschetst;
maar GIELIJS overtreft zijn voorbeeld met: "'t Hoot op hals als
een hane die crait". Op een andere plaats weer heeft hij de
voorstelling verlevendigd door het invoegen van een dialoog<a href="#5.23">[23]</a>.

<p>Naar men mag aannemen, zijn MAERLANT'S strophische gedichten
zoowel aan GIELIJS als aan HEINREC bekend geweest;
hier en daar vindt men zelfs plaatsen die woordelijk overeenkomen<a href="#5.24">[24]</a>.
Maar alleen op grond van die bekendheid aan te
nemen, dat de bewerkers van den <i>Rinclus</i> en MAERLANT tijdgenooten
zijn geweest, is gewaagd. Toch meen ik, ook met het oog
op den ouderdom van het Fransche gedicht, dat er wel grond is
om de Nederlandsche bewerking nog in de 13<sup>de</sup> eeuw te plaatsen.

<h3>DE MYSTIEK.</h3>

<p>De kerk, bekleed met goddelijk gezag, naar zij beweerde,
breidde hare macht steeds uit. Meer en meer stelde zij zich
zelve voor als de eenige bron van waarheid en recht. Doch
al te velen onder hare machthebbers logenstraften door hunne
daden, door hun gebrek aan zedelijke reinheid en kracht, wat zij
met woorden verkondigden. De twijfel aan het gezag eener kerk,
door zulke geestelijken vertegenwoordigd, nam toe en groeide
in kracht door de twisten tusschen de leiders der kerk onderling.

<p>Geestelijken en leeken, die zich den grond onder de voeten
voelden ontzinken, werden bevangen door zekere onrust en koortsachtige
geprikkeldheid. Waar liepen nieuwe wegen om den vasten
grond te herwinnen, de verloren gemoedsrust te hervinden?

<p>Bleek de kerk niet langer bij machte, middelares te zijn<a name="142"></a>
tusschen God en den mensch&mdash;dan afgedaald in de eigen
ziel, daar zelf den weg tot God gezocht.

<p>Langs deze en dergelijke wegen ontstond in het godsdienstig
gemoedsleven der middeleeuwen langzamerhand die strooming,
welke bekend staat onder den naam van: mystiek. Onder haar invloed
ontwikkelde zich het gemoedsleven met eene vroeger niet
gekende kracht; geen hoogte was meer te hoog, geen diepte te diep.

<p>Ook langs andere wegen trachtten vrome mannen en vrouwen,
geestelijken en leeken, verbetering te brengen in den algemeenen
toestand der kerk. In de abdij van Molesme werd de geest van
SINT BENEDICTUS vaardig over Vader ROBERTUS en zijne
boezemvrienden HARDING, met wie hij te Citeaux het eerste
Cistercienser klooster stichtte, om daar aan de ontaarde zonen
van S. BENEDICTUS nieuwen eerbied voor hunne regel te leeren.
Eene eeuw later werd het Christelijk ideaal als herboren in de
grootsche en teedere ziel van SINT FRANCISCUS, den &#8222;bruidegom
der armoede", die zijn kort maar rijk leven besteedde aan eene
poging om de kerk tot nieuw leven te wekken.

<p>Omstreeks het midden der 12<sup>de</sup> eeuw zien wij een paar
abdissen van Cistercienser-kloosters in Duitschland: HILDEGARD
VAN BINGEN en ELISABETH VAN SCHÖNAU zich met hare profetische
beden wenden tot keizer, paus, bisschoppen en abten.
Terzelfder tijd komen leeken uit de diocese van Lyon tot paus
ALEXANDER III met het verzoek om de armen het evangelie
te mogen verkondigen.

<p>Wel waren er die het noodig hadden, vooral onder de vrouwen.
In de voortdurende oorlogen en veeten waren vele mannen
gesneuveld; hunne vrouwen vaak hulpeloos achtergebleven,
zwierven bedelend rond, werden de prooi van ruw geweld of
leefden van ontucht. Geen wonder dat ook hier, gelijk zoo
menigmaal in de middeleeuwen, de individuën, machteloos op
zich zelve, zich aaneensloten; dat de vrije vrouwenvereenigingen<a name="143"></a>
der Begijnen snel in bloei toenamen. In Tirlemont, in Tongeren,
in Leuven vindt men begijnhoven reeds in den aanvang
der 13<sup>de</sup> eeuw; Luik zag omstreeks 1240 vijftienhonderd begijnen
als in eene afzonderlijke kleine stad vereenigd; Keulen
telde er omstreeks het midden der 13<sup>de</sup> eeuw duizend; nog
vóór het einde dier eeuw waren er ten minste zestien plaatsen
in België die een begijnhof bezaten.

<p>Onder al die vrome of dwepende vrouwen van de 12<sup>de</sup> en
13<sup>de</sup> eeuw zijn eenige Duitsche en Nederlandsche op wie wij
hier in het bijzonder het oog moeten richten, omdat het ons
vergund is een blik te slaan in haar godsdienstig gemoedsleven.

<p>Twee van haar leerden wij reeds terloops kennen: HILDEGARD
VAN BINGEN en ELISABETH VAN SCHÖNAU, beide draagsters
van beroemde namen in de geschiedenis der mystiek.

<p>HILDEGARD, van adellijk geslacht, leefde van 1104&ndash;1178
en stierf als abdis van het klooster Rupertsberg. Zij was ook
hier te lande bekend. De bisschoppen: RUDOLF van Luik,
GODFRIED van Utrecht, graaf FILIPS van den Elzas, een
Praemonstratenser abt FILIPS, uit de buurt van Leuven, zonden
haar brieven. Zij zou aan den heiligen GERLACH, kluizenaar
in het Roermondsche, een krans hebben gezonden.

<p>Van haar gemoedsleven krijgen wij iets te zien in de geschriften
door haar, naar het schijnt, deels in het Duitsch deels
in het Latijn opgesteld; de Duitsche werken zullen later door
haar biechtvader GODFRIED in het Latijn zijn overgebracht.
Haar voornaamste geschrift heet: <i>Scivias sive Visionum ac
Revelationum libri tres</i><a href="#5.25">[25]</a>. Zij zegt ons daarin o.a. dat zij alle
dingen ziet in een buitengewoon licht, dat als een vlam hare
ziel aangrijpt en verteert. Dat blijvende licht noemt zij <i>visioen</i>.
In zulk een visioen ziet zij b.v. een grooten berg, ijzerkleurig;
daarop gezeten iemand van wien zulk een luister uitstraalt, dat
<a name="144"></a>
zij er door verblind wordt; hij spreekt met sterke stem. Deze
berg beteekent de kracht en de eeuwige bestendigheid van
Gods heerschappij. Of: op een ontzaglijk steenblok een ronden
koningstroon en daarop gezeten een jongeling van zooveel
glans dat zij hem niet kan aanzien. Telkens ziet zij schitterend
licht, schitterende torens en kolommen. Ook wel een menschenhoofd
met zes vleugels.

<p>Onder hare briefwisseling bevindt zich een schrijven van
ELISABETH, &#8222;magistra in Schonaugia", met HILDEGARDE'S
antwoord.

<p>Anders dan HILDEGARDE was ELISABETH van arme ouders
geboren (1129). Van der jeugd af leidde zij een ascetisch leven,
droeg het haren kleed op het lichaam, was omgord met een
ijzeren ketting, nuttigde slechts weinig voedsel; alles onder
veel weenens en biddens. In het klooster Schönau bij Bingen,
waar zij van 1141&ndash;1165 leefde, ontvangt zij, evenals HILDEGARDE,
last van God om de menschen op te wekken tot berouw
en bekeering. Als MOZES voorheen tracht zij zich aan dien last
te onttrekken door aan te voeren dat zij niet &#8222;wel ter tale" is
(&#8222;nescio loqui"), maar dat mag haar niet baten. In hare geschriften
berispt zij vooral de geestelijken om hunne hebzucht
en heerschzucht, hun hoogmoed, weelde en wellust. Ook den
paus spaart zij niet.

<p>Het ascetisch leven houdt ook haar geest in stadige strakke
spanning. Ook zij is telkens in visioen. Dan ziet zij: een groot
wiel van vuur; een kruis, oogverblindend in gouden glans;
een hoogen berg en op den top schitterend het Lam Gods;
op een wiel eene ladder welker top de hemelen schijnt te doorboren;
naast het wiel een man met goudglanzend hoofd, haar
als witte wol, schitterende oogen; vóór Gods troon vier dieren,
die vier aangezichten en zes vleugels hebben; die vleugels zijn
vol oogen; een hoogen berg, welks top schittert van licht;
<a name="145"></a>
van den voet naar den top leiden drie wegen, welker symbolische
beteekenis ons verklaard wordt. ELISABETH zelve deelt
dikwijls mede op welken tijd, onder welke omstandigheden zij
in dien toestand van extaze geraakt en hoe lang die toestand
aanhoudt<a href="#5.26">[26]</a>.

<p>Doch niet altijd is zij in extaze. Dikwijls&mdash;geen wonder
bij zulk een lichaams- en gemoedstoestand&mdash;wordt zij overvallen
door droefheid en somberheid. Zelfs het gebed, anders
haar hoogste genot, staat haar dan tegen. Zij werpt haar psalmboek
van zich. Wel schrikt zij van die daad en grijpt het terstond
weder op, maar dan zinkt zij weer terug in hare somberheid.
De Booze wekt twijfel in haar gemoed aan het geloof, aan den
Verlosser: zou het wel waar zijn, alles wat over Hem geschreven
is? Ook aan de Heilige Maagd gaat zij twijfelen. Bitter weent
zij over zekere droomen waarmede de duivel haar kwelt. Het
leven gaat haar walgen. &#8222;Maak er een eind aan" blaast de Booze
haar in. Doch God waakt over haar, ook in hare ellende.

<p>Geestverwanten dezer beide vrouwen zijn in de volgende eeuw
in niet geringen getale aan te wijzen. In Thuringen en Saksen
vooral vond men in de 13<sup>de</sup> eeuw een aantal vrouwen, daaronder
vele adellijke, die haar leven verdeelden tusschen mystieke
overpeinzing en het verplegen van zieken en melaatschen<a href="#5.27">[27]</a>.
Bij eene van haar, de begijn MECHTHILD VAN MAAGDEBURG
(c. 1212&ndash;1277) zullen wij even stilstaan, omdat zij een aantal
liederen en beschouwingen heeft nagelaten waarin zij haar
innerlijk leven ten deele blootlegt.

<p>Ook MECHTHILD spaarde de geestelijkheid niet; hare uitingen
over de zedeloosheid der geestelijken schijnen haar zelfs vervolging
berokkend te hebben. Doch gewichtiger dan zulke
uitingen zijn voor ons die over de gewijde liefde, de <i>minne</i>
als middelares tusschen God en de ziel. Evenzeer die over de
zondige begeerten, welke des menschen lichaam en zijne ziel<a name="146"></a>
in vijandige verhouding tegenover elkander stellen. De geweldige
Minne dwingt haar te verkondigen het wonderbare dat zij aanschouwd
heeft. Een aantal dialogen in verzen tusschen de Minne
en de Ziel geven ons een denkbeeld van dat wonderbare. Het
zijn telkens weer uitstortingen des harten, lofzangen op de Minne.
Vrouw Minne heeft haar beroofd van vrienden en magen, van
wereldsche eer en rijkdom; heeft haar ziekte berokkend, heeft
haar vleesch en bloed verteerd&mdash;maar ook, welk een rijken
schat des harten heeft zij daarvoor teruggekregen.

<p>Hier en daar zijn hare godsdienstige opvattingen en beschouwingen,
uit streng-dogmatisch oogpunt, gewaagd genoeg en
een ketterjager zou deze zorgeloos rondzwevende vogels licht
onder schot kunnen krijgen. MECHTHILD laat zich gaan, zooals
een dichteres dat doet. Want poëzie is hier in zoo menige
uitstorting des harten, waar de Minne zich openbaart met &#8222;een
kracht, innigheid en liefelijkheid als men later slechts bij Suso
vindt". Poëzie is ook in beelden en vergelijkingen als deze:
wie van minne sterft, dien moet men in God begraven; van
het leven in God sprekend: zegt zij: de visch kan in het water
niet verdrinken; de genade komt van boven: dat de arend zoo
hoog vliegt, heeft hij niet aan de uil te danken; de ziel moet
zich hoeden voor de zonde, zooals een muis die in de val zit
en haar dood verwacht; zij wikkelde zich in de heilige Drievuldigheid,
zooals een kind zich wikkelt in den mantel zijner
moeder en zich vlijt aan haar borst.

<p>De godsdienstige gemoedsstrooming die wij in Duitschland
hebben waargenomen, valt ook hier te lande aan te wijzen.
De eerste helft der 12<sup>de</sup> eeuw was nog maar even voorbij,
toen de abdij Klaarkamp in Friesland als het eerste Cisterciënser-klooster
verrees. Tal van andere kloosters kwamen uit dit
moeder-klooster voort, ook nonnenkloosters: Syon en Nazareth<a name="147"></a>
in Friesland, Jesse bij Groningen, Mariënkamp bij Assen,
Mariënhorst bij Deventer, Mariëndaal bij Utrecht. In de meeste
dezer kloosters en in andere, tot de orde van Citeaux behoorende,
als de abdijen van Loosduinen en Leeuwenhorst, vond
men addellijke jonkvrouwen en daaronder ettelijke die de namen
droegen van RENESSE, ALKEMADE, TEILINGEN, DUVENVOORDE.

<p>Ook in sommige Friesche kloosters vindt men aanwijzingen
van een hooggespannen gemoeds- en zenuwleven. In het
Praemonstreiter klooster Mariëngaarde gold het als een bewijs
van innige vroomheid en tevens als eene groote genade-gave:
&#8222;totum esse raptum in Deum"; zoo ook, bij het dankgebed
na den maaltijd in tranen uit te barsten; wie in zulk een toestand
verkeerde, werd &#8222;intus debriatus" genoemd. Ook van het
zoogenaamde &#8222;tweede gezicht" vinden wij een voorbeeld: toen
GERBRAND, tweede abt van Klaarkamp, van eene reis naar
Citeaux huiswaarts keerde, werd hij ziek en stierf te Vervins;
lang vóórdat de tijding van zijn dood in Friesland was ontvangen,
had eene non van het klooster Syon in een visioen
den abt zien sterven.

<p>Veel sterker echter dan in het Noorden was de extatische
strooming in het Zuiden dezer landen.

<p>Toen bisschop FULCO van Toulouse in 1212 te Luik kwam,
werd hij getroffen door de menigte extatische vrouwen in die
stad. Sommige konden in de zielen van anderen lezen; andere
waren zoo krachteloos door verlangen naar den hemelschen
bruidegom, dat zij in vele jaren slechts enkele malen van haar
bed opstonden; zij gevoelen een honigsmaak op de tong zoo
vaak zij in geestvervoering zijn, zitten een ganschen dag in
zwijgende rust, zonder oog of oor voor de buitenwereld; voor
een steek met een of ander puntig voorwerp zijn zij gevoelloos.

<p>Het leven van een viertal extatische vrouwen uit Zuid-Nederland
is ons nader bekend geworden, uit de verhalen daarvan<a name="148"></a>
in het Latijn opgesteld door THOMAS VAN CANTIMPRÉ en
JACOB VAN VITRY. Het zijn MARIA VAN OIGNIES, in 1177 te
Nivelles in het bisdom Luik geboren en in 1213 als bagijn
gestorven; CHRISTINA VAN SINT TRUYEN die leefde van 1150&ndash;1224;
MARGARETHA VAN YPEREN, die in 1237 in haar 21<sup>ste</sup> jaar overleed
en LUTGART VAN TONGEREN, die eerst met de heilige
CHRISTINA in het klooster te Sint Truyen leefde en van daar
naar het klooster Aquiria bij Kamerijk ging, waar zij in 1246
stierf.

<p>De drie eerstgenoemden leidden, zooals de meeste harer
zusteren, een streng ascetisch leven; zij zijn ongevoelig voor
koude, al bevriest de wijn in de miskelk; voor pijn, voor
honger. MARIA en MARGARETHA waren begaafd met het &#8222;tweede
gezicht". Alle drie verdiepen zich gestadig in Christus' lijden,
vooral zijn lichamelijk lijden. Dagen lang blijven zij in extaze
of een daarop gelijkenden toestand. MARIA bleef eens 35 dagen
lang zonder spijs en al dien tijd kwam geen ander woord van
hare lippen dan: &#8222;ik wil het lichaam des Heeren". Wanneer
al het zinnelijke als een wolk uit hare ziel was verdwenen door
de stralen van het goddelijk licht, dan ontving zij de vormen
der godheid in hare ziel als in een spiegel. CHRISTINA onderscheidt
zich van de overige door den sterken invloed dien het
natuurleven op haar oefent, door de aantrekkingskracht welke
hooge plaatsen voor haar hebben en door het weinig persoonlijke
van haar geestesleven. In MARGARETHA treft ons de geweldige
begeerte naar mannen, die haar uit angst voor dien
hartstocht tot Christus doet vluchten; die er haar toe brengt
zich met doornen te geeselen, totdat zij de booze zinnen heeft
getemd. De gedachte dat zij nu Christus' bruid is, gaat haar
dan zoozeer beheerschen, dat zij een volslagen afschuw van
mannen krijgt, zelfs de tegenwoordigheid van een jongen niet
meer kan verdragen; dat zij gansche nachten in gebeden ver<a name="149"></a>zonken
blijft en dat haar gevoel zich zoo bovenmatig ontwikkelt,
dat zij soms in diepen slaap viel wanneer zij zedelijk gekwetst
werd door iets dat zij hoorde of zag<a href="#5.28">[28]</a>.

<h3>LEVEN VAN SINTE LUTGART.</h3>

<p>Evenals MARGARETHA VAN YPEREN heeft ook LUTGART VAN
TONGEREN te worstelen met de zinnelijke liefde; evenals deze
gelukt het ook haar, slechts door de liefde tot den hemelschen
bruidegom de zinnelijke liefde te overwinnen. In hare extazes
ziet zij vijf jaren lang bijna dagelijks de Moeder Gods, de
engelen, heiligen en apostelen; doch zij vindt geene rust voordat
zij den Heilige der Heiligen gevonden heeft. De omgang met Hem
heiligt ook haar; de kloosterzusters vertelden dat zij eens des
nachts een licht, heller dan zonlicht, boven LUTGARDE'S leger
hadden gezien; van LUTGART, evenals van CHRISTINA en
anderen, wordt ons verhaald, dat zij door aanraking met hare
hand of door het strijken van speeksel wonderen verrichtte.

<p>Het leven van SINTE LUTGART is in het bijzonder gewichtig
voor ons<a href="#5.29">[29]</a>. Het is oorspronkelijk in het Latijn verhaald door
den bekenden Dominikaan THOMAS (DAMAES) uit het adellijk
geslacht van Bellenghem, die gewoonlijk genoemd wordt naar
de abdij van Cantimpré bij Kamerijk, waar hij een deel zijner
jonge jaren doorbracht. Hij was langen tijd een vertrouwd
vriend van LUTGART, die toen haar verblijf hield in de eveneens
bij Kamerijk gelegen abdij van Aywières (Aquiria). Dankbaar
herdacht THOMAS later, hoe menigmaal zijne oudere vriendin&mdash;zij
was omstreeks 18 jaar ouder dan hij&mdash;hem had getroost
en opgebeurd, wanneer hij de moeilijke taak der biecht-afneming
had te vervullen. Voor hem was zij een heilige; de gedachte
dat hem, na haar scheiden uit dit leven, niets van haar zou
overblijven dan de liefelijke herinnering alleen, was hem blijk<a name="150"></a>baar
ondragelijk. Iets van haar moest hij na haar dood mogen
behouden. Doch welk eigendom had eene vrome non als deze
dan haar lichaam? De teergevoeligheid van later tijden bevredigt
hare behoefte aan een tastbare heugenis van geliefde dooden
met een vlok haar&mdash;dit kind eener eeuw van forscher en grover
zinnelijkheid wenschte hoofd of hand zijner vriendin voor zich
om die, in zilver of goud beslagen, te bewaren<a href="#5.30">[30]</a>. Slechts haar
rechterpink, haar &#8222;minste vingerkijn", had LUTGART, wien het
ter oore was gekomen, hem half in ernst half in scherts toegezegd.
Inderdaad werd die pink na LUTGART'S dood door een
paar leekebroeders afgesneden en aan HADEWYCH, toentertijd
abdis van Aywières, overhandigd. Maar THOMAS kreeg de
begeerde reliquie slechts, nadat hij de abdis beloofd had het
leven zijner gestorven vriendin te zullen beschrijven.

<p>Ter vervulling van die belofte schreef hij zijne <i>Vita Lutgardis</i>;
dat werk moet voltooid zijn geweest vóór 1248, het sterfjaar
van HADEWYCH aan wie THOMAS zijn werk heeft opgedragen.
De schrijver had het verdeeld in drie deelen volgens de drie
trappen van het ascetisch leven: het begin, den voortgang en
de volmaaktheid. Het eerste deel verhaalt ons LUTGART'S leven
in het Sinte-Katharinaklooster bij St. Truyen; het tweede omvat
de 29 eerste jaren van haar verblijf bij de Cisterciënser-nonnen
van Aywières; het derde hare elf laatste levensjaren.

<p>Deze <i>Vita Lutgardis</i> nu is als leiddraad gebruikt door een
Nederlandsch dichter bij het schrijven van zijn merkwaardig
<i>Leven van Sinte Lutgart</i>. De dichter van dat werk, WILLEM
genaamd, werd omstreeks 1210 te Mechelen geboren als een
onwettig kind uit het adellijk, aanzienlijk geslacht der Berthouts;
hij studeerde te Parijs, trad in de orde van Sint Benedictus,
werd prior van Afflighem (bij Aalst), later abt van Sint Truyen
en stierf in 1297. Zijn <i>Leven van Sinte Lutgart</i> is door hem
waarschijnlijk tusschen 1262&ndash;1274 gedicht<a href="#5.31">[31]</a>.<a name="151"></a>

<p>Inderdaad, meer dan een leiddraad is de Latijnsche <i>Vita</i>
niet geweest voor WILLEM VAN AFFLIGHEM, die het sobere
verhaal van THOMAS in de gemakkelijk vloeiende verzen zijner
omstandige en genoegelijk breedvoerige bewerking liet uitdijen
tot een omvangrijk geheel; het tweede en het derde boek, die
alleen tot ons zijn gekomen, omvatten samen reeds meer dan
20.000 verzen<a href="#5.32">[32]</a>. WILLEM heeft slechts weinig weggelaten; wat
hij weglaat, zijn o.a. dingen die hem voor den goeden naam
der nonnen blijkbaar minder wenschelijk voorkomen.

<p>Zoo vertelt THOMAS ons in zijne <i>Vita</i> van eene non, door
den duivel bezeten, en door dezen zoo onrein van hart gemaakt,
dat zij zich meer dan eens aan ontucht zou hebben overgegeven,
indien vurige gebeden haar niet weerhouden hadden<a href="#5.33">[33]</a>.
WILLEM acht het voldoende te verhalen dat de non door den
Booze bezeten was, dat zij zich zelve soms sloeg en er angstwekkend
uitzag. Maar een breedvoerig verhaal geeft hij ons
daarop van de wijze waarop LUTGART dien boozen alf dwong,
het lichaam der bezetene te verlaten; van het gansche levendig
tooneel dier duivelbezwering vinden wij daarentegen in de <i>Vita</i>
weinig of niets<a href="#5.33">[33]</a>.

<p>Tegenover die enkele weglating staat dus reeds dadelijk een
invoegsel. In de meeste gevallen heeft hij echter, zonder iets
weg te laten, zijn voorbeeld uitgebreid of ook wel gevoelens
en opmerkingen van zich zelven ingevoegd. Zoo b.v. waar een
paar van LUTGART'S visioenen beschreven worden en waar hij
zich verdedigt tegen menschen die zich niet schamen, de
dichters dwaas te noemen, omdat zij al die &#8222;fantasijen" van
oude vrouwen beschrijven<a href="#5.34">[34]</a>. Zoo is ook hoofdstuk XVI van
het Tweede Boek bijna geheel van WILLEM afkomstig, die ons
daar eene levendige schildering geeft van den strijd tusschen
LUTGART en de duivelen die haar voortdurend belagen; die
zij verjaagt, &#8222;zooals iemand zich de vliegen met een kwispel<a name="152"></a>
of een tak van het lijf houdt" en die haar zóó vreezen dat zij
zelfs in hare afwezigheid niet wagen hare bidplaats te naderen.

<p>Op menige plaats heeft de dichter de gelegenheid te baat
genomen, om vermaningen te richten tot de &#8222;heren en vrouwen"
die zich onder zijn gehoor bevonden of die hij elders door de
lezing van zijn werk hoopte te bereiken. Hij waarschuwt de
prelaten die hun plicht verzaken en wien het slechts om
wereldsche eer te doen is; brengt zijn publiek onder het oog,
hoe LUTGART slechts door de &#8222;sterke minne" tot God den
duivel en zijne trawanten kon overwinnen; hij vaart uit tegen
de oude hebzuchtige huichelaars, de &#8222;papelarde metten grisen
langen barde", die den armen onder allerlei drogredenen het
hun toekomende willen onthouden; hij betreurt de verslapping
der kloostertucht en stelt de abdij van Afflighem aan andere
ten voorbeeld.

<p>Is de dichter niet zelden breedsprakig en staat hij stil bij tal
van bijzonderheden die ons geen belang meer inboezemen,
anderzijds dient erkend, dat hij even vaak onderhoudend en
levendig vertelt. Levendig en onderhoudend is b.v. de proloog
van het Tweede Boek, waaruit wij vroeger eenige verzen aanhaalden.
En hoe aardig teekent hij in den proloog van het
Derde Boek de slaperigheid die een deel van zijn publiek heeft
bevangen onder de voordracht:

<p class="quote">Dat heldekoppen<a title="[margin: knikkebollen.]"><sup>#</sup></a> ende nigen,
Dat metten hoofden neder sigen
Gaf mi litteeken<a title="[margin: blijk.]"><sup>#</sup></a> dat hem somen
Die vaec in d'ogen ware comen.
</p>

<p>Maar hooger vlucht neemt hij in andere deelen van zijn werk;
daar wandelt hij niet met bedaarden of levendigen pas over den
beganen grond, maar hij zweeft er boven. Deze abt is waarlijk
dichter; heeft ten minste eenige der wezenlijke eigenschappen<a name="153"></a>
van een dichter. Men zou dat reeds vermoeden waar men hem
de onmacht der taal ziet beseffen: LUTGART was na een gebed
tot God, aldus vertelt WILLEM ons, zóó verheugd,

<p class="quote">Meer dan u iemen soude mogen
Geseggen wel met didscher spraken<a title="[margin: in het dietsch (de volkstaal).]"><sup>#</sup></a>.
</p>

<p>Maar dat hij dichter is, ziet men duidelijker waar hij ons
beschrijft hoe de H. Maagd aan LUTGART verschijnt: hoe dat
gelaat van uitgelezen schoonheid, anders stralend van glans,
nu zoo bleek en verslagen ziet van hartzeer; hoe donker haar
gewaad, dat anders schittert heller dan het licht van een zomerschen
dag. Fraai is het 4<sup>de</sup> hoofdstuk van het Tweede Boek,
waarin ons verhaald wordt, hoe LUTGART door hare gebeden
den prediker JACOB VAN VITRY verlost van zijne zinnelijke liefde
tot eene vrouw van uitverkoren schoonheid. De innerlijke strijd
dien eene mystieke vrouw te strijden had, vóórdat zij rust in
God vond, is ons in het zesde hoofdstuk van dat boek
geschetst met de zachte gevoeligheid van omtrek die wij ook
in vele miniaturen bewonderen. Schoon is hier vooral de verhouding
eener non van edelen bloede tot God afgebeeld; er
is sprake van vrouwe MARIA VAN RAEVIË

<p class="quote">  die har herte voeget
So simpellic an onsen Here,
Dat men ne can no min no mere
Vergronden noch genemen ware
Hoe 't tusschen hem stoet ende hare.
Si es so schamel<a title="[margin: bedeesd.]"><sup>#</sup></a> ende so blode,
Dat si mi soude ontdekken node
Des iwent<a title="[margin: iets.]"><sup>#</sup></a> ochte condech maken<a href="#5.35">[35]</a>.
</p>

<p>Een streven naar kunst toont WILLEM VAN AFFLIGHEM ook
in de zorgzaamheid voor den vorm van zijn werk: zijne verzen<a name="154"></a>
zijn gebouwd met eene regelmaat van stijging en daling, die
eenig is in onze middeleeuwsche literatuur en zijne rijmen zijn
zoo zuiver, dat men er te nauwernood eene enkele assonance
onder aantreft<a href="#5.36">[36]</a>.

<p>Tot nog toe hebben wij een voornamen karaktertrek van
WILLEM'S werk buiten beschouwing gelaten: zijne eigenaardige
voorstelling van het streven der ziel naar vereeniging met God,
dat hij <i>minne</i> noemt. Als een stroom van wit licht doorgloeit
die &#8222;minne" het <i>Leven van Sinte Lutgart</i>; in de <i>Vita</i> van
THOMAS is daarvan niets of te nauwernood een glimpje
te zien.

<p>Heeft men eens leeren beseffen, wat de ware &#8222;minne" is,
namelijk niet de wereldsche of de zinnelijke liefde, maar de
liefde der ziel tot God, dan moet men al zijne krachten inspannen
om deze liefde deelachtig te worden. Maar lang is de weg
en moeilijk de strijd. Menigeen die zich gewennen wil de minne
te dienen en in haar school te gaan, streeft in den aanvang
al te haastig voorwaarts in plaats van rustig af te wachten. In
den beginne behaagt dat oefenen zijner krachten den minnaar;
doch indien zijn wil hem dan verlokt zwaarder taak op zich
te nemen dan hij kan volbrengen, dan wachten hem schaamte
en vernedering. Daarom moet hij die &#8222;der minnen rade volger"
gestadig volharden in den goeden strijd. Want een strijd, eene
worsteling der ziel met God is de minne. LUTGART dwong
met hare sterke minne den hoogsten Koning, onzen Heer,
haar al hooger in Zijne gratie te verheffen; want Hij kon het
haar niet weigeren; zij bracht Hem ten onder. Soms liet Hij
haar geene &#8222;zeghe vechten", ook al bleef zij lang stokstil liggen,
krachtiglijk met gebeden worstelend tegen den hoogste des
hemels. Maar wie eenmaal de minne als middelares tot vereeniging
met God heeft leeren kennen, die blijft strijden. En<a name="155"></a>
dan wordt hem te zijner tijd de zoete wijn der minne geschonken,
zoodat hij in &#8222;orewoet"<a title="[margin: geestverrukking.]"><sup>#</sup></a> geraakt en verzwolgen wordt in der
minne grondelooze diepte. LUTGART was in de school der
minne geweest; daar had zij den Meester gevonden, die haar
zonder woorden binnen in het hart alles verklaard had, wat
geen geleerde met behulp van boeken en schrifturen verklaren
kan<a href="#5.37">[37]</a>.

<p>Ook andere nonnen van Aywières waren de genade der
minne in meerdere of mindere mate deelachtig geworden; het
spreekt van zelf, dat verwante zielen, die eenigen tijd de minne
hadden gediend, behoefte hebben gevoeld, hare innerlijke
ervaringen ten minste ten deele te bespreken, of te luisteren
naar eene zuster als LUTGART die in de school der minne het
zóó ver had gebracht. Zoo zien wij dan ook eens eenige nonnen
in de ziekenzaal van Aywières zitten, daarheen gekomen om
LUTGART te hooren &#8222;disputeren van der minnen".

<p>Men waagt zeker niet veel met de bewering dat dit niet de
eenige keer zal geweest zijn, dat LUTGART en hare geestverwante
zusters in het klooster zich hebben onderhouden over
de hooge dingen die hare gansche ziel vervulden.

<p>Zou de abdis van het klooster nooit hebben deelgenomen
aan die gesprekken? Zij, wie LUTGART blijkbaar zóó na aan
't hart lag, dat zij &#8222;het minste vingerkijn" der overledene niet
missen en slechts voor eene levensbeschrijving der betreurde
zuster wilde afstaan?

<p>Kan deze abdis HADEWYCH, aan wie THOMAS VAN CANTIMPRÉ
zijne <i>Vita Lutgardis</i> opdroeg, eene andere zijn geweest dan de
mystieke, en tot nog toe mysterieuze, schrijfster, die ons hare
visioenen heeft geopenbaard en de minne verheerlijkt in zoo
menig fraai en innig gevoeld lied?

<p>Eene beschouwing van haar persoon en haar werk moge op
die vraag het antwoord geven.<a name="156"></a>

<h3>HADEWYCH.</h3>

<p>Eene gunstige lotsbeschikking heeft een aantal Nederlandsche
werken in proza en poëzie uit dezen tijd voor ons bewaard,
die in een paar handschriften van de 13<sup>de</sup> en den aanvang der
14<sup>de</sup> eeuw <i>visiones haywigis, epistole haywigis</i> en <i>ritmata
haywigis</i> genoemd worden<a href="#5.38">[38]</a>.

<p>De visioenen behelzen gedeeltelijk beschrijvingen van hetgeen
eene in extaze verkeerende vrouw heeft gezien, doch handelen
veelal over de minne; ook de epistolae behandelen vooral dat
onderwerp, zooals reeds blijkt uit den aanvang: &#8222;God die de
clare Minne die onbekint was, verclaerde bi siere doghet"; van
de gedichten (<i>ritmata</i>) is de minne schering en inslag. Blijkbaar
hebben wij hier het werk vóór ons van ééne dichteres die den
naam HADEWYCH draagt; ook <i>in</i> haar werk wordt die naam
een paar maal genoemd. Het godsdienstig gemoedsleven waarvan
al deze dichterlijke werken uitingen zijn, beweegt zich in dezelfde
sfeer, waarin LUTGART en de andere vroeger genoemde vrouwen
in ons land en in den vreemde zich te huis gevoelden. Wanneer
wij in een van HADEWYCH'S visioenen melding gemaakt vinden
van &#8222;Heldegaert die al de visione sach", dan zal het wel niet
gewaagd zijn, te vermoeden dat hier de abdis HILDEGARDE
VAN BINGEN bedoeld is<a href="#5.39">[39]</a>.

<p>Dat HADEWYCH spreekt van hare geestverwanten o.a. in Saksen
en Thuringen, waar, zooals wij zagen, de mystiek zich bijzonder
krachtig ontwikkeld heeft; dat zij onder die geestverwanten vele
bagijnen noemt, zoowel in ons land als daarbuiten, maakt deze
voorstelling nog aannemelijker. Op eene andere plaats in haar
werk maakt HADEWYCH gewag van de &#8222;vrouwe van Nazaret".
Waarschijnlijk hebben wij hier te denken aan BEATRIX VAN
THIENEN, abdisse van het Cisterciënser-klooster Nazareth (bij
Lier) die in 1260 overleden is, en die ook visioenen had<a href="#5.40">[40]</a>.<a name="157"></a>

<p>Alles leidt er ons dus toe, de dichteres HADEWYCH te zoeken
in een Cisterciënser-klooster. Nu is het natuurlijk mogelijk, dat
er in de abdij van Aywiéres of elders eene Cisterciënser-non
heeft geleefd, eveneens HADEWYCH genaamd en naar den geest
verwant met al de hierboven genoemde vrouwen; doch waarschijnlijk
zal HADEWYCH, de dichteres, één zijn geweest met
de abdis van Aywières aan wie THOMAS VAN CANTIMPRÉ zijne
<i>Vita Lutgardis</i> heeft opgedragen.

<p>Een deel van dit proza en der berijmde zendbrieven, achter
de zuiver lyrische gedichten in coupletten, is gericht tot eene
jongere geestverwante, door HADEWYCH herhaaldelijk aangesproken
met &#8222;lieve kint". Deze &#8222;joncfrouwe" is nog &#8222;ongheproeft
van allen dinghen". HADEWYCH wekt haar op om zich in te
spannen als iemand die den weg der Minne nog van meet af
heeft te bewandelen; daartoe moet zij den diepsten ootmoed
betrachten bij al wat zij zal kunnen bereiken<a href="#5.41">[41]</a>. Door middel
van deze jongere vriendin deelt zij goede lessen en waarschuwingen
uit ook aan andere geestverwanten; zoo aan zekere
SARA en EMME, wie zij verwijt dat zij zich te weinig bekommeren
om de minne, die haar zelve &#8222;zoo vreseleke omvaen
hevet in beroeringhen van onghecuster<a title="[margin: onbevredigd.]"><sup>#</sup></a> minnen".

<p>Niet alleen het pad der minne betreden, is noodig; de jonkvrouw
tot wie HADEWYCH zich richt, moet zich ook ontfermen
over allen nood, goede daden verrichten, zieken verplegen. Zij
zelve heeft dat ook gedaan totdat het haar verboden werd<a href="#5.42">[42]</a>.

<p>Over hare persoonlijke omstandigheden is in HADEWYCH'S
werken niet veel te vinden; wat wij als zoodanig kunnen aanwijzen,
is gedeeltelijk nevelachtig uitgedrukt. Reeds op haar
tiende jaar had de minne haar hart bedwongen; had God haar
niet gesterkt, zij ware onder dien dwang bezweken. De meeste
visioenen schijnen uit hare jeugd te dagteekenen, al kwamen
zij ook in haren ouderdom nog wel voor. Van der jeugd af<a name="158"></a>
had zij haar lichaam, dien heiligen tempel Gods, rein gehouden
van al wat niet betaamt; zóó was zij geworden tot eene reine
kolom in de kerk der heiligen<a href="#5.43">[43]</a>. Wel had zij reeds in hare jeugd
een sterk zielsverlangen naar het genot van één te zijn met
Gode; doch daartoe was zij toen nog te weinig volgroeid naar
den geest; zij had er zich nog te weinig voor ingespannen. Leed
en ellende waren door haar aanvaard als middelen tot heiliging.

<p>Dat leed en die ellende waren haar door God opgelegd. In
een visioen was haar door God dit gebod gegeven: zij moest
begeeren arm, ellendig en versmaad te zijn onder alle menschen;
alle verdriet moest haar behagelijk zijn boven alle aardsche
geneugten, ook al zou dat verdriet ondragelijk zijn voor een
mensch. Zij moest der wereld vreemd worden, klein geacht bij
de menschen en zoo rampzalig dat zij niet zou weten waar zij
des nachts haar hoofd zou neerleggen; alle menschen zouden
haar begeven, niemand zou met haar willen dolen in haren
nood en hare ellende. Over al dat leed spreekt zij ook tot hare
jeugdige vrienden: zij heeft niet onder de menschen gewandeld,
hunne gewoonten niet gevolgd, noch in hun eten noch in hun
drinken noch in hun slapen; niet zich gesierd met kleurige
kleederen, nooit genoten van blijdschap die een menschenhart
verblijden kan. Bedroef u&mdash;zegt zij tot het jonge meisje&mdash;zoo
weinig mogelijk om mijnentwille, hoe het ook met mij ga,
hetzij in ronddolen door het land, hetzij in gevangenschap, want
het is al der minnen werk, dat de &#8222;vreemden" niet kennen<a href="#5.44">[44]</a>.

<p>Op die gevangenschap die haar bedreigde en die &#8222;vreemden"
komen wij terug; eerst moeten wij trachten ons eene voorstelling
te vormen van haar innerlijk leven, duidelijker dan mogelijk is
met behulp van het tot hiertoe medegedeelde.

<p>Ook HADEWYCH'S zieleleven werd beheerscht door de minne.
&#8222;Mint de minne!" zoo had ook in haar eene stem weerklonken.<a name="159"></a>
Wie naar minne streeft, doch naar die stem niet luistert,
dien klinkt zij vreeselijker dan de donder. Dat woord is de
band daar de minne hare gevangenen mede bindt, het zwaard
waarmede zij wondt die zij raakt, de roede waarmede zij hare
kinderen kastijdt.

<p>Waarschijnlijk hebben wij den oorsprong dier minne te zoeken
in het bijbelwoord, ook door HADEWYCH aangehaald en &#8222;het
swaerste inder scrifturen" genoemd, dat God zeide tot Mozes:
&#8222;Du salt minnen dinen Here, dinen God, van al dijnre herten,
van al dijnre sielen, van al dijnren crachten"<a href="#5.45">[45]</a>. Die woorden
mag de minnende ziel nimmer vergeten, slapend noch wakend.
Slaapt zij, dan moet zij er van droomen; waakt zij, dan moet
zij erover peinzen, erover spreken, ernaar handelen. Zij moet
dat doen, niet om macht of blijdschap of rijkdom of hoogheid
te verwerven, noch om der wille van eenig genot in
den hemel of op aarde&mdash;maar alleen omdat het welbehagelijk
is aan den hoogwaardigen God, die de menschelijke natuur
daartoe geschapen heeft.

<p>Doch niet licht is de last dien de minnende ziel op zich
neemt. Met de minne komt ook de vreeze het hart des minnaars
binnen. Hij vreest, dat hij de minne niet zal kunnen voldoen;
dat al wat hij over minne zegt, te gering zal zijn voor haar.
En wel bestaat er reden tot zulke vreeze. Want wij willen allen
wel God zijn met God; doch weinigen onzer willen mensch
zijn met Hem, met Hem het kruis dragen en met Hem aan
het kruis hangen om de schuld van het menschdom te voldoen.
Elk klein verdriet trekken wij ons aan; doet men ons smaadheid,
beliegt men ons, worden wij in onze eer getast of
in ons gemak of in ons genoegen&mdash;dan gaat het ons zoo
ras aan het hart. Daarom blijft onze zin onverlicht, ons wezen
ongestadig, onze rede en ons verstand onbetrouwbaar; en zoo
dolen wij arm, onzalig, ellendig en verbijsterd langs moeilijke<a name="160"></a>
wegen in een vreemd land. Want alleen de minne kan ons
voldoen; niets anders. Der minne loon blijft nimmer uit, al
komt het dikwijls spade. Wie haar zich zelven geeft geheel,
die zal haar hebben geheel, wien lief wien leed. Dan hebben
zijne ziel en zinnen dag noch nacht rust: de vlam der minne
brandt alle uur in het merg zijner ziel; dan wordt hij verzwolgen
in de diepte der minne.

<p>Keert deze hooge ziel dan terug tot de menschen en de
dingen der menschen, dan is haar aanschijn zoo blijde en zoo
wonderliefelijk gezalfd met de olie der caritate, dat zij zich
goedertierenlijk tot de menschen kan richten in al wat zij wil<a href="#5.46">[46]</a>.

<p>Doch niet altijd is de minnaar der minne zoo kalm
gelukkig.

<p>Wanneer de kracht van den grooten God zich openbaart in
het hart zijner vertrouwelingen, dan wordt de zalige ziele geleid
in eene geestelijke dronkenschap &#8222;daer si in moet spelende sijn".
Telkens valt HADEWYCH zoo &#8222;buten den geest" en blijft zij
zóó verzwolgen in de minne, dat zij geene voorstelling of
begrip meer heeft van iets anders dan één te zijn met Hem
en daarvan te genieten. Zij zelve heeft nauwkeurig het tijdstip
en den duur, ook den inhoud van vele dier extaze's aangegeven.
Zij geraakt in visioen op Kerstdag, op Paschen, op
Pinksteren, op Maria-geboorte, in een Kerstnacht, op O.L.
Vrouwe Hemelvaart; de eene extaze duurt een half uur, eene
andere een halven dag, vaak blijft zij drie dagen en drie nachten
&#8222;in opghenomenheide van geeste". Zij ziet een hoogen berg
met vijf wegen van symbolieke beteekenis, eene draaiende schijf
die de eeuwigheid verbeeldt, de drie &#8222;overste" hemelen met
de tronen, cherubijnen en serafijnen, het hemelsch Jeruzalem
met al de zaligen. Een der visioenen beschrijft zij ons aldus:
&#8222;Ende ic keerde mi van heme ende ic sach een cruce vore mi
staen ghelijc cristalle, claerre<a title="[margin: helderder.]"><sup>#</sup></a> ende witter dan cristal; daer<a name="161"></a>
mocht men dore sien een groote wijtheit. Ende vore dat cruce
sach ic staen enen setel ghelijc eener sciven ende<a title="[margin: die.]"><sup>#</sup></a> was claerre
ane te siene dan die sonne in haerre claerster macht ende onder
die scive stonden drie colommen.... Ende midden onder die
scive draeyde een wiel soo vreseleke omme ende die soo eyselike
was ane te siene, dat hemelrike ende aertrike daer of verwonderen
mochte ende vervaren<a title="[margin: vreezen.]"><sup>#</sup></a>. De zetel beteekent de eeuwigheid;
de drie kolommen verbeelden Vader, Zoon en H.
Geest.

<p>Zelfs voor eene beschrijving van God deinst zij niet terug.
Doch terwijl zij bezig is met eene poging om mede te deelen
wat zij gezien heeft, op eene wijze die levendig herinnert aan
het beeld van &#8222;eenen den Zoon des menschen gelijk zijnde"
uit de Openbaring, wordt zij zóó overweldigd door Gods grootheid
en schoonheid, dat zij erkennen moet: &#8222;Daer ne magh
ic niet af te woerde bringhen, want die ontelleke<a title="[margin: onzegbaar.]"><sup>#</sup></a> grote
scoenheit ende oversoete soetecheit van dien werdeleken wonderleken
aenscine, dat benam mi alle redene van hem in
ghelikenessen."

<p>Niet zoo ingetogen blijft hare taal, waar zij ons eene extatische
ontmoeting met Jezus beschrijft: hoe hij haar in zijne armen
neemt en aan zich drukt, hoe al hare ledematen de zijne
gevoelden naar haars harten begeeren; eene korte wijle heeft
zij kracht dat genot te verdragen, maar spoedig daarop verliest
zij den schoonen man in zijn zichtbaren vorm; zij ziet hem als
wegsmelten, totdat zij niets meer van hem gewaar wordt. Doch
op die ure was het haar alsof zij één waren &#8222;zonder differentie".
Een walm van zinnelijkheid verdonkert hier de zuivere vlam,
waarmede de minne doorgaans in haar brandt.

<p>Dat zulke en trouwens ook de overige visioenen haar lichaam
moesten aangrijpen, spreekt van zelf. Het verwondert ons niet
haar te hooren vertellen, dat soms al hare leden schudden en<a name="162"></a>
beven van begeerte; dat zij, uit eene extaze tot zich zelve
komend, zich niet zelden neerslachtig of ellendig voelt<a href="#5.47">[47]</a>.

<p>Niet zonder reden vestigden wij, sprekend over HADEWYCH'S
visioenen, de aandacht tevens op de Openbaring van JOHANNES;
de invloed van dat werk toch openbaart zich telkens in de
beschrijving van hare droomen en gezichten. Ook de schrijver
der Openbaring deelt ons een paar maal mede dat hij &#8222;in den
geest was", eens &#8222;op den dag des Heeren"; ook hij heeft
velerlei visioenen. Ook in de Openbaring vinden wij de vier
dieren, den arend, de sterke stem als die van den donder, de
zes vleugels met oogen bezet; het zevenvoudig bazuingeschal
vinden wij terug in de zeven vleugelslagen waarmede, bij
HADEWYCH, de engel &#8222;een ghestille" maakt. In de woorden
der Openbaring: &#8222;gij moet wederom profeteren voor vele volken
en natiën en talen en koningen" kan HADEWYCH een gebod
hebben gezien&mdash;zooals vóór haar HILDEGARDE VAN BINGEN
en ELISABETH VAN SCHÖNAU&mdash;haar dwingend hare visioenen
te openbaren<a href="#5.48">[48]</a>.

<p>Naast de Openbaring moet het Hooglied genoemd worden
onder de bronnen waaraan deze volgster der minne haren
dorst naar het eeuwige stilde. Onder de boeken, toebehoorend
aan het Roode-Klooster in het Soniën-bosch waar HADEWYCH'S
poëzie bewaard bleef, vond men ook een exemplaar van &#8222;der
minnen boec dat men noempt cantica canticorum"<a href="#5.49">[49]</a>. Op meer
dan eene plaats van haar werk ziet men dat het Hooglied haar
bekend was, dat de voorlezing van dat bijbelboek haar hart
ontroerde<a href="#5.50">[50]</a>.

<p>Hooglied en Openbaring spraken vooral tot HADEWYCH'S
gevoel en verbeelding; in andere geschriften zocht zij wat
behalve haar gevoel ook haar verstand bevredigde. PAULUS
was haar niet onbekend, noch ORIGENES, noch AUGUSTINUS.<a name="163"></a>
De werken van den heiligen BERNARD VAN CLAIRVAUX moesten
deze minnende ziel wel aantrekken. Hij immers had dien door
haar zoo geliefden tekst uit het Hooglied: &#8222;dilectus meus mihi
et ego illi" tot onderwerp voor een zijner sermoenen gekozen;
weinigen hadden zich zoo als hij verdiept in de beschouwing
van de geestelijke liefde, van dien &#8222;amor sanctus et castus"
waardoor de ziel van den Christen moet worden gezuiverd;
ook hij kende dat opgaan der ziel in God, zooals een ijzer,
gloeiend in het vuur, ten slotte aan dat vuur gelijk wordt;
zooals de lucht, doorgloeid van zonlicht, met dat licht vereenzelvigd
wordt; de geestelijke dronkenschap, waarvan hij in
het Hooglied en de Psalmen melding gemaakt vond, moet hij,
evenals HADEWYCH, hebben gevoeld vóórdat hij haar in een
zijner tractaten kon beschrijven. Wanneer HADEWYCH in een
harer gedichten onderscheid maakt tusschen hen die God dienen
uit vrees en hen die Hem dienen uit liefde en deze beide
soorten tegenover elkander stelt als &#8222;knechten" en &#8222;zonen",
dan schijnt haar daarbij eene plaats uit een van SINT BERNARD'S
brieven voor den geest te staan<a href="#5.51">[51]</a>.

<p>Met het werk van den beroemden ALBERTUS MAGNUS schijnt
zij, wie het Latijn blijkbaar niet vreemd is, wel kennis te hebben
gemaakt. Wanneer wij zien dat zij de krachten der ziel onderscheidt
in <i>redene</i>, <i>wille</i> en <i>memorie</i>, dan worden wij herinnerd
aan ALBERTUS' indeeling: <i>ratio, voluntas, memoria</i><a href="#5.52">[52]</a>.

<p>Heeft HADEWYCH, wandelend de wegen der minne, zwevend
in hare visioenen, nooit de grenzen overschreden welke door de
R.K. Kerk aan het voelen en denken waren gesteld? Er bestaat
reden die vraag te doen, waar het mystieken geldt. Hoe licht
konden zij er toe komen zich te vergelijken met andere Christenen
en zich boven deze te stellen! Op menige plaats in haar
proza en hare poëzie spreekt HADEWYCH van hen die zij<a name="164"></a>
&#8222;<i>vreemde</i>" noemt<a href="#5.53">[53]</a>. Zij bedoelt daarmede vermoedelijk dezelfde
personen die zij elders noemt: &#8222;valsche broederen die seinen
huusgenoote des geloofs". Tegenover deze plaatst zij de ware
broeders en zusters die zij met den naam van de &#8222;<i>nuwe</i>"
(nieuwen) pleegt aan te duiden. Het komt mij niet waarschijnlijk
voor, dat wij hier moeten denken aan eene kettersche secte als
die der beruchte Broeders en Zusters van den vrijen geest,
doch dat wij ons ook hier tot de Openbaring van Johannes om
licht moeten wenden; daar vinden wij telkens gewag gemaakt
van het woord <i>nieuw</i> in geestelijken zin, in uitdrukkingen als:
En ik zag eenen <i>nieuwen</i> hemel en eene <i>nieuwe</i> aarde; het
<i>nieuwe</i> Jezuzalem; ziet ik maak alle dingen <i>nieuw</i><a href="#5.54">[54]</a>.

<p>Het is begrijpelijk dat eene vrouw van hare gaven onder een
klein aantal geestverwanten op den voorgrond kwam, dat men
tot haar opzag, dat zij daardoor neiging kreeg tot zelfverheffing,
dat zij kwam tot uitspraken als deze: &#8222;ic en gheloefs
ooc niet, dat enich mensche levet daer God also sere af ghemint
es". Doch er is een groote afstand tusschen al of niet rechtmatige
zelfverheffing en ketterij. Zeker, er is vooral in haar
proza hier en daar iets dat naar den mutsaard riekt. Zoo b.v.
in een zin als deze: "Mer in ghebrukene<a title="[margin: genot]"><sup>#</sup></a> van minnen es men
God worden, moghende ende gherecht". Doch alvorens men
het anathema uitspreke, bedenke men dat alle mystiek die een
eigen weg naar God zoekt, eene kiem van ketterij in zich
omdraagt, en dat er naast eene kettersche ook eene kerkelijke
mystiek leefde: men heeft toch BERNARD VAN CLAIRVAUX niet
van ketterij beschuldigd, omdat hij in zijn tractaat &#8222;de diligendo
Deo" geschreven heeft: &#8222;sic affici deificari est"?<a href="#5.55">[55]</a>

<p>In allen gevalle heeft HADEWYCH in hare poëzie meer dan
eens getuigd van haren eerbied voor de &#8222;heilige kerk", en
tegen haar eigen getuigenis in mag men haar niet van ketterij
beschuldigen.<a name="165"></a>

<p>Erkend dient echter dat daarmede niet alle vragen aangaande
HADEWYCH'S persoon zijn beantwoord.

<p>Wanneer wij in het proza lezen dat zij er zich over verwondert,
dat de menschen haar &#8222;soo langhe laten leven ende
datse enegen raet ochte enecb sparen ochte genade te mi hebben,
sine tormenten mi altoes met nuwen tormente", dan moet men
wel denken dat zij hier zinspeelt op vervolging om den geloove.
Brengen wij deze uiting in verband met eene vroegere over
ronddolen door het land en dreigende gevangenschap, dan
komt men tot het vermoeden, dat zij vroeger wellicht als begijn
reizend en trekkend is geweest (niet alle toch waren in hoven
vereenigd). Onder hare geestverwanten noemt zij immers ook
&#8222;eene beghine die meester ROBBEERT doedde <i>om hare gherechte
Minne</i>"<a href="#5.56">[56]</a>. Eerst in lateren tijd zou zij dan eene toevlucht hebben
gezocht bij de Cisterciënser-nonnen van Aywières en abdis
zijn geworden.

<p>Doch wat daarvan zij, zeker is, dat wij hier een proza hebben,
het vroegste in onze literatuur, waarvoor wij de schrijfster,
begijn, non of abdis, dankbaar moeten zijn.

<p>Voor het eerst vinden wij hier het streven van den mensch
naar het oneindige, in onze moedertaal verklankt, in eene
periode, aanvangend: &#8222;Nu verstaet die innecheit van uwer
zielen, wat dat es: ziele". Men zou het gevoelsleven dier
mystieken geheel moeten kunnen medeleven, om die periode
geheel in zich te kunnen opnemen; maar ook zonder dat kan
men toch wel iets gevoelen van de stoutheid van dit proza in
het eerst van zijne vlucht:

<p>&#8222;Siele es een wesen dat sienlec es Gode, ende God hem
weder sienlec.... Siele es een wech van den dorevaerne Gods
in zine vriheit van sinen diepsten ende God es een wech van
den dorevaerne der zielen in hare vriheit.... Dat sien dat<a name="166"></a>
naturelec in de ziele ghescapen es, dat es caritate. Dat sien
hevet twee oghen: dat es minne ende redene. De redene en
can Gode niet ghesien, sonder in dat hi niet en es; Minne en
rust niet dan in dat Hi es.... Redene hevet meerre ghenoechlecheit
dan minne, mer minne hevet meer suetecheiden van
zalecheden dan redene. Doch hulpen hem dese twee herde zeer
onderlinghe, want redene leert minne ende minne verlicht
redene"<a href="#5.57">[57]</a>.

<p>HADEWYCH'S proza is ook elders indrukwekkend door zijne
verhevenheid. Zoo b.v. waar zij de minnende ziel vergelijkt bij
den arend: zooals hij de zon in het aanschijn ziet, zoo beschouwt
de ziel God; dan denkt zij niet meer aan heiligen of
menschen, zij vliegt alleen &#8222;in die hoechede Gods". Op andere
plaatsen treft het ons door diep gevoel, met eenvoud en zuiverheid
uitgedrukt: men moet zich verheugen indien men zich
verlaten en eenzaam gevoelt, omdat alle lijden dat men lijdt
om Gods wil Hem behagelijk is.

<p>&#8222;Al ghevoeldi oec bi wilen ellendecheit van herten, alse
ochte ghi van hem begheven waert, daer omme en mestroest
u selven niet. Want ic segghe u waerleke, dat al de ellende
die men doeghet met goeden wille te Gode, die es bequame<a title="[margin: passend.]"><sup>#</sup></a>
in die ghehele nature Gods".

<p>Zij schroomt echter, kunstenares die zij is, ook het lagere
niet, want zij weet het te verheffen. Duidelijk komt dat uit
waar zij ons mededeelt, hoe God haar eerst het genot had
gegeven van Hem lief te hebben, doch haar dat ontnomen
had, toen zij zich zelve in hare onwaardigheid had leeren
kennen. Eerst had zij lang gewacht, alvorens Hem te grijpen,
later ontweek Hij hare grijpende hand: &#8222;Nu gaat het mij", zegt
zij, &#8222;als iemand wien men iets aanbiedt &#8222;te spele" (uit de grap)
en als hij er naar grijpt, slaat men hem op de hand en zegt:
vervloekt wie het gelooft". Op een andere plaats staakt zij eene<a name="167"></a>
uiteenzetting van haar &#8222;ongheval ter minne" uit vrees voor
verkeerde uitleggingen der &#8222;vreemden": &#8222;de vreemde souden
netelen planten daer de rosen staen zouden"<a href="#5.58">[58]</a>.

<p>Het Latijnsche proza der kerkvaders dat vaak van groote
schoonheid is, heeft waarschijnlijk invloed geoefend op HADEWYCH'S
proza. Men ziet het b.v. waar zij de kleinmoedigheid
van sommige minnende zielen schelst: &#8222;Inden daghe der gratien
sijn si coene ende inden nacht der tribulatien soe keren si den
rugghe. Dit sijn aermherteghe liede; si werden lichte verheven
int suete ende lichte bedroeft in tsuere. Ende eene cleine gratie
doet hare herte sere verbliden ende een cleyn vernoy<a title="[margin: verdriet.]"><sup>#</sup></a> sere
verdroeven."

<p>Dit werken met tegenstellingen en parallellismen, bij de
kerkvaders zoo veelvuldig, komt ook op andere plaatsen bij
HADEWYCH voor.

<p>Hier en daar vinden wij opzettelijk aangebrachte rijmklanken
in het proza, zooals dat ook in het latere proza der middeleeuwen
vaak gezien wordt<a href="#5.59">[59]</a>. Blijkbaar geschiedde dit met de
bedoeling aan de taal eenige verheffing en uiterlijk schoon bij
te zetten; doch het bloed kroop hier waar het niet gaan kon.

<p>Anders was dat in hare gedichten, waarin wij zoo menigmaal
den harteklop der echte poëzie kunnen hooren.

<p>HADEWYCH mocht al zeggen:

<p class="quote">Wat hulpet mi, dat ic van minnen singhe
Ende mi selven mine quale linghe<a title="[margin: verleng.]"><sup>#</sup></a>.
</p>

<p>Zij liet het daarom niet; zij wist te goed:

<p class="quote">Maer dien ouden ende dien jonghen
Coelt sanc van minnen haren moet.
</p>

<p>Wel ons, dat zij &#8222;van minne" gezongen heeft, want wij
hebben daaraan het bezit van geestelijke poëzie te danken, niet<a name="168"></a>
zelden duister, ook wel eens eentonig en onbeteekenend, maar
vaker in haar onbestuurde gangen voortzwevend met onbewuste
gratie en bijwijlen treffend door eene diepte en innigheid van
gevoel, zooals wij ze in onze middeleeuwsche literatuur niet
dikwijls zullen aantreffen.

<p>Ook tot hare &#8222;vri edele sinne ende wel gheboren" was het
verholen woord gezegd, dat geen vreemden kunnen verstaan.
In hare jonge jaren had zij zich geheel aan de minne overgegeven;
zij beloofde zich niets dan zaligheid van de minne,
van der minne wijsheid, rijkdom, goedheid, macht&mdash;lacy!
het zou anders uitkomen. Wel zegt de dorper:

<p class="quote">    jeghen avont
Sal men loven den sconen dach.
</p>

<p>Te laat had zij dat begrepen. Teleurstelling en tribulatie
wachtten haar, onnoozele; want:

<p class="quote">Suer ende donker ende overwreet
Sijn der minnen weghe in haer beghin.
</p>

<p>Uit de diepten van het hart hooren wij die teleurstelling en
dat verdriet opkomen in dit mooi en welluidend couplet:

<p class="quote">Want ic sach eene lichte wolke opgaen
Over alle swerke, soo scone gedaen<a title="[margin: van gedaante.]"><sup>#</sup></a>,
Ic waende met volre weelden saen<a title="[margin: spoedig.]"><sup>#</sup></a>
Vri spelen in de zonne....
Doe wert mijn hoge<a title="[margin: blijdschap.]"><sup>#</sup></a> maer een waen;
Al storve ic, wie es dies mi wanconne<a title="[margin: misgunnen zou.]"><sup>#</sup></a>?
</p>

<p>Doch langzamerhand had zij de wegen om tot de minne te
komen leeren kennen: vreemden en vrienden had zij laten
varen, eer en rust opgegeven; hare ziel zooveel mogelijk ont<a name="169"></a>ledigd
van indrukken, door al het geschapene op haar gemaakt;
die ziel gemaakt tot een klaren spiegel, waarin het beeld der
Godheid zich zou kunnen weerkaatsen. Wie heeft de minnende
ziel deze wegen leeren kennen? Redene. Want wie pas door de
minne gevangen is, dien sluit zij de oogen met het uitzicht op
allerlei geneugten; doch dan komt Redene de sterke, dan blijkt
eerst dat redene den grond der minne moet doorglanzen.

<p>Nu kan de ziel de onderscheidene trappen (&#8222;graden" en
&#8222;staghen") der minne opklimmen. Doch slechts langzaam kan
dat geschieden; men moet geduld oefenen. Menigeen wil wel
op gemakkelijke wijze de minne deelachtig worden en stelt
zich, dorper die hij is, tevreden met een klein genot dat voor
de hand ligt; doch minne kent dezulken niet:

<p class="quote">Die gherne woude doghen tsuete ellende:<a title="[margin: ballingschap.]"><sup>#</sup></a>
Die weghe ter hogher mînnen lant,
Hi vonde sijn lief, sijn rike, ten ende,
Des ghevet de trouwe seghel ende pant.
Nu es menech dorper soo truwant<a title="[margin: (schooierig) verachtelijk.]"><sup>#</sup></a>,
Hi nemt dat hem es naest ghehende<a title="[margin: nabij.]"><sup>#</sup></a>
Ende blivet vore minne die onbekende;
Metter truanciën cleet,
Soo en hevet hi vorme noch ere,
Daer minne dat haer bi versteet.
</p>

<p>In den dienst der minne moet men zich niet ontzien, geene
kracht, geen merg, geen hartebloed sparen, steeds indachtig
aan deze uitspraak der minne: hoe dieper gewond, hoe zachter
genezen!

<p>Langs zulke wegen komt de ziel tot de minne, die is als
een band, een licht, een kole vuurs, een dauw, een levende
bron; eene helle, die alles verslindt. Alleen hij zal haar geheel
bezitten, die zich geheel aan haar overgeeft. &#8222;Den middenweg<a name="170"></a>
houden, dat is zalig leven", zeggen de vroeden, die naar deze
wereld wijs geacht worden&mdash;maar HADEWYCH zegt:

<p class="quote">Middelheit moet af,
Eer men in mach
Ten edelen goede.
</p>

<p>Ook dan blijft er nog wel een op-en-neer van juichen en
klagen, maar daarin is toch zaligheid:

<p class="quote">Bi wilen lief, bi wilen leet,
Bi wilen verre, bi wilen ghereet<a title="[margin: dicht bij.]"><sup>#</sup></a>,
Die dit met trouwe van minnen versteet,
Dat es jubileren:
Hoe minne versleet<a title="[margin: verslaat.]"><sup>#</sup></a>
Ende ommeveet<a title="[margin: omvangt.]"><sup>#</sup></a>
In één hanteren.

Bi wilen licht, bi wilen swaer,
Bi wilen doncker, bi wilen claer,
In vriën troost, in bedwongen vaer<a title="[margin: vrees.]"><sup>#</sup></a>,
In nemen ende in gheven,
Moeten die sinne
Die dolen in minne
Altoos hier leven<a href="#5.60">[60]</a>.
</p>

<p>Groot is de kracht der minne, die immers God zelven tot
den dood voor ons gebracht heeft. Dat heeft niemand kunnen
begrijpen, vóórdat MARIA door haren ootmoed de minne zelve
had gevangen:

<p class="quote">Wat soo ons god ye onste<a title="[margin: ooit gunde.]"><sup>#</sup></a>,
Hen wert nie man <a title="[margin: er kwam nooit iemand.]"><sup>#</sup></a>, die conste
Gherechte minne verstaen,
Eer dat maria de goede<a name="171"></a>
Met diepen ootmoede
Die minne hadde gevaen<a title="[margin: gevangen.]"><sup>#</sup></a>.
T'ierst was si wilt, doe wert si tam,
Si gaf ons vore den leeuwe een lam:
Si maecte de demsterheit<a title="[margin: duisternis.]"><sup>#</sup></a> claer,
Die hadde geweest donker wel menech jaer<a href="#5.61">[61]</a>.
</p>

<p>Is men onder strijd en storm van minne door het land van
ballingschap tot het rijk der minne gekomen, dan komt na al
dat hooge gerucht (der wereld) de stilte der nederigheid over
de ziel; dan omvat de ziel wijde ruimten, dan doorwandelt zij
de diepten der minne (&#8222;der minnen gewat"); zij geniet de
minne en geniet totdat zij in &#8222;orewoet" en geestelijke dronkenschap
zich zelve verliest.

<p>Poëzie, die op zoo hoogen trap van ontwikkeling staat als
deze, kan kwalijk de eerste van haar soort zijn geweest. Wij
weten te weinig van de ontwikkelingsgeschiedenis onzer lyriek
om met zekerheid te kunnen spreken over den samenhang van
HADEWYCH'S poëzie met de poëzie vóór haar. Dat er te onzent,
vóór of in haar tijd behalve VELDEKE'S liederen, eene lyrische
poëzie bestaan heeft, hopen wij verderop aan te toonen; doch
iets kunnen wij alreeds nu doen ter verdere kenschetsing van
de poëzie die wij tot dusverre vooral naar hare stof hebben
leeren kennen.

<p>HADEWYCH'S geestelijke liederen en gedichten vertoonen eene
onmiskenbare verwantschap met de wereldlijke lyriek, zooals
die zich vóór haar in de aangrenzende landen en ook te
onzent had ontwikkeld. Onder al dit &#8222;zingen van minne"
verneemt men telkens klanken en motieven die ook in de
wereldsche minnepoëzie voorkomen. Dat om genade bidden,
die klachten over den band en den brand der minne, de<a name="172"></a>
ellende die de minnaar moet doorstaan, die betuigingen dat de
minne met haar aanlokkelijk gelaat hem van zinnen berooft&mdash;dat
alles hooren wij ook in de gewone minnepoëzie. Woorden
als <i>zeelde</i> (minneweelde), <i>merkaren</i> (kwaadwillige spionnen en
verklikkers), eene uitdrukking als: &#8222;de minne heeft de dagen
en ik de nachten", wijzen in diezelfde richting<a href="#5.62">[62]</a>. De aanvang
van een der grootere lyrische gedichten:

<p class="quote">Viere meisteren seiden een coninc:
Welc ware de starcste dinc
</p>

<p>is de gewone van zoovele <i>tenzonen</i> (strijdgedichten) welke,
in navolging der Fransche lyriek, ook bij andere volken
gemaakt werden<a href="#5.63">[63]</a>.

<p>Evenals in het wereldlijk minnelied vangen ook vele van
HADEWYCH'S liederen aan met een schetsje of een greep uit
het natuurleven. Dat natuurleven moet dienen ter inleiding van
het gemoedsleven, hetzij door overeenkomst hetzij door tegenstelling.
Zoo b.v. in dit fraaie aanvangscouplet:

<p class="quote">Tsaermeer<a title="[margin: thans.]"><sup>#</sup></a> sal in corten tide
Tsap van den wortelen opwaert slaen!
Daerbi sal, verre ende wide,
Beemt ende cruut sijn loof ontfaen;
Dies so hebben wi sekeren waen<a title="[margin: vast geloof.]"><sup>#</sup></a>,
Die voghele werden blide;
Die gheet in minnen te stride,
Hi sal verwinnen saen<a title="[margin: spoedig.]"><sup>#</sup></a>,
Opdat hi niet en mide<a title="[margin: zich niet spare.]"><sup>#</sup></a><a href="#5.64">[64]</a>.
</p>

<p>Ook hare vergelijkingen ontleent HADEWYCH niet zelden aan
het natuurleven: de minnaar komt uit de stormen der minne
en alle verdriet te voorschijn, zooals een roos, bevochtigd door<a name="173"></a>
den dauw, op den dorenstruik ontluikt; ook in de minne is
het: &#8222;na groten storme werdet dat weder scone"; waar 't gemoed
met den rijp van den waan is bedekt, daar kan geen loover
van minne groeien<a href="#5.65">[65]</a>. Andere vergelijkingen verplaatsen ons in
het dagelijksch leven: hoe hooger kasteel men wil bouwen, hoe
dieper men den grond moet omwoelen; zij vergelijkt zich zelve
bij een kind &#8222;dat na sprect dat het spreken hoort"; op de vervulling
van de beloften der minne moet iemand wachten, zooals
een gehangene dat men hem zal afsnijden; elders vinden wij
vergelijkingen of beelden ontleend aan schaak- en dobbelspel;
op de grens van het platte staat zij met haar beeldspraak van
de taverne waarin Minne hare gasten bedient. Aan de volkspoëzie
en wel aan de oudste leugenliederen herinneren ons
deze verzen:

<p class="quote">Want niet bat en can 't getoonen mijn sin,
Dan een molensteen ghevloten mach in 't Zwin<a href="#5.66">[66]</a>.
</p>

<p>Maar aan geen deel van het maatschappelijk leven worden
wij door hare beelden en vergelijkingen vaker herinnerd dan
aan het ridderwezen. In het proza komt er een enkele maal
een voor, zoo b.v. waar zij spreekt van de &#8222;wijsheit" die &#8222;alle
die edele ridderen achemeert"<a title="[margin: uitrust.]"><sup>#</sup></a> in den strijd der minne; doch
in de poëzie wemelt het ridderleven ons telkens voor de oogen.
De gansche voorstelling van het zoeken der minne als een
strijd gaf daar aanleiding toe. HADEWYCH heeft overigens waarschijnlijk
ook hier gedaan wat zij niet laten kon. Wij hooren
van &#8222;doorhouwen schilden" en &#8222;schermen onder den scilt", van
&#8222;joesten", eenen &#8222;keer doen" (zich door den vijand heen
houwen en langs denzelfden weg terugkeeren), van &#8222;sinen
hoghen telt (draf) riden", van &#8222;heervaert", &#8222;kimpen" (kampvechters),
&#8222;vesten", muren en grachten; van koene ridders die
een pand hunner jonkvrouw aan de lans binden, van &#8222;schachten<a name="174"></a>
die diepe steken." Zulk eene vertrouwdheid met het ridderleven
kan men slechts in de kringen van den adel verwachten en
het is niet gewaagd aan te nemen, dat HADEWYCH, de dichteres
van het vers:

<p class="quote">Fiere herte en was nie<a title="[margin: nooit.]"><sup>#</sup></a> bloode
</p>

<p>gelijk zoovele Cisterciënser-nonnen van adellijke afkomst is
geweest<a href="#5.67">[67]</a>.

<p>Maar hooger dan de adel van haar geboorte staat de adel
van haar geest en haar gemoed.

<p>Er is in de wijze waarop zij den strijd der minnende ziele
weet te vertolken, iets edels en hoogs dat ook nu nog hen
die haar eenigszins kunnen volgen, in zijne vlucht medeneemt.
Haar gevoel is dikwijls onbestuurd en doet hare poëzie dan
vervloeien tot muzikale woord-arabesken, die uiting geven aan
hare gemoedsstemming, al kunnen wij daar het verband tusschen
gevoel en klank niet waarnemen. Op menige plaats geven hare
verzen ons een treffend beeld van de worsteling eener ziel met
het eeuwige en oneindige dat zich niet onder woorden laat
brengen. Het strekt HADEWYCH tot eer dat zelve te hebben
beseft. Voor het eerst&mdash;immers nog vóór WILLEM VAN
AFFLIGHEM&mdash;vinden wij in de geschiedenis onzer woordkunst
het besef uitgesproken van het onvermogen der taal om de
diepste diepten der ziel bloot te leggen. Sprekend over de
Drie-eenheid, zegt HADEWYCH: &#8222;van al dien dat in ertike es,
mach men redene ende dietsch genoech vinden, mer hiertoe
en wetic gheen dietsch noch gheen redene". En elders lezen
wij over het zich oplossen van den mensch in God: &#8222;ay, ic
en dar<a title="[margin: durf.]"><sup>#</sup></a> hier af nemmeer scriven, ic moet emmer van den
besten meest swighen ... ende hier omme quetse ic mi, dat
ic niet segghen en dar jeghen menschen, noch scriven, dat
<a name="175"></a>
der pinen<a title="[margin: moeite.]"><sup>#</sup></a> wert es, ochte woorde na<a title="[margin: volgens.]"><sup>#</sup></a> miere zielen gront."
Ook in hare poëzie vinden wij uitingen als:

<p class="quote">Het mochte dat inneghe gedinken
De tonge verminken,
Sprake siere af meer<a href="#5.68">[68]</a>.
</p>

<p>Maar dikwijls ook weet zij haar innerlijk leven, de vreugden
en smarten der minnende ziel te boetseeren in hare smijdige
taal, telkens nieuwe rhythmen en vormen vindend en die verlevendigend
met het lichte spel van rijmklanken, van staand
en slepend rijm, van dubbelrijm en refrein.

<p>Eentonig&mdash;heeft men gezegd. Is niet elke minnelyriek eentonig?
Ook de heide is eentonig. Toch zijn er die daar zich
gelukkig voelen, omdat de blik er niet op grenzen stuit, noch
in het wijde rondom noch in het diepe omhoog; wier oog met
welbehagen rust op frissche wel en volle beek, op den dorren
grond ook, aanzwellend en neerglooiend in zijn stemmig bruin,
en bijwijlen zoo heerlijk opbloeiend in het rozerood der erica.<a name="176"></a>

<hr>

<h3>AANTEEKENINGEN</h3>

<p class="footnote">[Voetnoot <a name="5.1">1</a>: <i>Spiegel der Zonden</i> (ed. VERDAM), vs. 4852&ndash;3.]

<p class="footnote">[Voetnoot <a name="5.2">2</a>: Zie bl. 124, 6.]

<p class="footnote">[Voetnoot <a name="5.3">3</a>: Vs. 5&ndash;15. Den naam <i>Digenen</i> kan ik niet thuisbrengen. De
eenige mij bekende naam die op dezen gelijkt, is die van den ridder
<i>Degener</i> die door zijne minnares LUSSEWINE verraden wordt. Vgl. de
romance in H. v. FALLERSLEBEN'S <i>Horae Belgicae</i>, II, 29.]

<p class="footnote">[Voetnoot <a name="5.4">4</a>: Uitgaven van het volledig gedicht en van eenige fragmenten
vermeld door TE WINKEL, <i>Gesch.</i>, bl. 266 en in PETIT'S <i>Bibliographie</i>,
n<sup>o</sup>. 478 en 1143. Zie verder het belangrijk artikel van VERDAM in:
<i>Versl. en Meded. der Kon. Akad. v. Wet.</i>, 4e Reeks, Deel IV.]

<p class="footnote">[Voetnoot <a name="5.5">5</a>: In vs. 4055 wordt &#8222;die ewangeliste" genoemd; in vs. 4059
&#8222;sinte Gregorijs"; in vs. 4067 &#8222;sinte Augustijn". Doch is dit deel van
het gedicht van den oorspronkelijken dichter, die de Roode Zee: de
<i>leverzee</i> noemt, (vs. 1130)?]

<p class="footnote">[Voetnoot <a name="5.6">6</a>: Vgl. vs. 165 vlgg.; 1100, 1292, 1310, 1342, 1584, 1752, 1760,
2076; vs. 217 vlgg.; 478, 930, 1352 en de telkens volgende verzen.]

<p class="footnote">[Voetnoot <a name="5.7">7</a>: Vgl. o.a.: 376, 660, 1837, 1843, 2857, 3678; vs. 345 vlgg.;
860 vlgg.; 644, 650, 1277, 666; 1775&ndash;8, 1802, 1910.]

<p class="footnote">[Voetnoot <a name="5.8">8</a>: Vs. 517, 757 vlgg.]

<p class="footnote">[Voetnoot <a name="5.9">9</a>: Vs. 2154-'67, 2353-'62, 2788 vlgg.; 2860, 2885 vlgg.; 2923,
2950 vlgg.; 3039 vlgg.]

<p class="footnote">[Voetnoot <a name="5.10">10</a>: Vs. 754&ndash;5, 1634, 271&ndash;2, 4277.]

<p class="footnote">[Voetnoot <a name="5.11">11</a>: Vs. 354&ndash;5 (het Ovidiaansch: &#8222;eodem argento" maar minder
fijn); 2251, 1402.]

<p class="footnote">[Voetnoot <a name="5.12">12</a>: Vgl. vs. 1050 vlgg., 1382 vlgg.; 1685, 1864; 1179, 2394, 2396;
2376, 2720, 1539 vlgg.; 2054, 3903 vlgg.; 2340&ndash;1.]

<p class="footnote">[Voetnoot <a name="5.13">13</a>: Vs. 1130.]

<p class="footnote">[Voetnoot <a name="5.14">14</a>: Zulke plaatsen zijn vs. 478 vlgg.; 1417 vlgg.; 1626 vlgg.;
1986 vlgg.; 2088 vlgg.; 2440-'64; 2983 vlgg.; 3195 vlgg.; 3277 vlgg.;
3395 vlgg.; 3445 vlgg.; 3483 vlgg.

<p class="footnote">Op menige plaats kan men zonder moeite een lied in vier- of
meerregelige coupletten, welker aanvang of slot door gelijke verzen
wordt aangegeven, herkennen. Door te letten op den bouw dier<a name="177"></a>
liederen kan men dan den blijkbaar sterk geïnterpoleerden tekst
zuiveren. In het door WILLEMS uitgegeven fragment naar een hs. der
14e eeuw vinden wij de coupletten, MARIA MAGDALENA in den mond
gelegd (vs. 1417 vlgg.) doch door den afschrijver verknoeid; het
volledige hs. (der 15e eeuw) geeft hier een zuiverder tekst. Echter
heeft ook deze eene critische zuivering hoognoodig. Opmerkelijk is
(VERDAM merkte het reeds op) hoe dikwijls van vier verzen met
gelijk rijm twee bij eenig nadenken al spoedig interpolaties blijken.]

<p class="footnote">[Voetnoot <a name="5.15">15</a>: Het hs. is waarschijnlijk geschreven door zekeren MARTIJN
van Thorout in de abdij van EENAME bij Oudenaarde. Zie over
dat hs. <i>Belg. Museum</i>, III, 197 vlgg.; NAP. DE PAUW, <i>Mnl. Gedichten</i>,
II, Inleid.; PRIEBSCH, <i>Deutsche Handschriften</i> enz., n<sup>o</sup>. 177.

<p class="footnote">In vs. 752 van het leven <i>van S. Aechte</i> wordt als jaar der vervaardiging
1286 genoemd; S. WERNER is volgens de A.S. gestorven
in 1287 en in vs. 13&ndash;15 van zijn leven lezen wij: &#8222;dat doet es
bleven <i>nu nichtinghe</i>"; in het leven <i>van S. Marie Egyptiake</i>, vs.
687&ndash;9: &#8222;dit was ghemaect.... MCC ende neghentech jaer."]

<p class="footnote">[Voetnoot <a name="5.16">16</a>: Een tijdgenoot dezer dichters, de Fransche poëet RUTEBEUF
schreef eveneens eene <i>Vie sainte Marie l'Egyptianne</i>. De Mnl. bewerking,
die uitvoeriger is, heeft, voorzoover ik kan zien, niets met
deze bewerking gemeen dan natuurlijk de hoofdzaken, die men o.a.
vindt in de <i>Legenda Aurea</i> (ed. GRÄSSE), p. 247, c. LVI.]

<p class="footnote">[Voetnoot <a name="5.17">17</a>: <i>Van sente Aechte</i>, vs. 668 vlgg. en vs. 762 vlgg.; <i>van sente
Waerneer</i>, vs. 5 vlgg.; ook het slot van <i>van sente Marie Egyptiake</i>.]

<p class="footnote">[Voetnoot <a name="5.18">18</a>: Vgl. PIRENNE'S <i>Gesch. Belgiëns</i>, I, 36. Het klooster Thorout
(Thor-hout ?) lag niet ver van Sluis.]

<p class="footnote">[Voetnoot <a name="5.19">19</a>: Vgl. over de vraag of MAERLANT een Dietsch dan wel een
Fransch werk zal hebben bedoeld JONCKBLOET'S <i>Gesch. der Ned.
Lett.</i>, II, 88&ndash;90.

<p class="footnote">FRANCK is van oordeel, dat M. ook wel een Fransch gedicht kan
hebben bedoeld; JONCKBLOET'S betoog komt mij echter overtuigend
voor. Zou MAERLANT trouwens wel van een <i>Fransch</i> werk hebben
kunnen zeggen, dat het &#8222;wyde becant" was? Kennis van het Fransch
was in de 13e eeuw geenszins algemeen in Vlaanderen.]

<p class="footnote">[Voetnoot <a name="5.20">20</a>: Zie de literatuur-opgaven bij TE WINKEL, (p. 408); daar ook
den titel van VAN HAMEL'S uitgave van het oorspronkelijk Fransch
werk. Ik verwijs hier steeds naar de nieuwste uitgaaf van Dr. P.
LEENDERTZ. (Amsterdam. 1893).]

<p class="footnote">[Voetnoot <a name="5.21">21</a>: Vgl. b.v. n<sup>o</sup>. 15, 39, 44, 48, 51, 86, 114, 117 van den <i>Rinclus</i>
met de overeenkomstige coupletten van het oorspronkelijke.]<a name="178"></a>

<p class="footnote">[Voetnoot <a name="5.22">22</a>: Vgl. n<sup>o</sup>. 38 (v.d. <i>Rinclus</i>) met het origineel; vs. 936 (<i>Rinclus</i>)
met str. n<sup>o</sup>. 81, 11; voorts n<sup>o</sup>. 5, 12 v. <i>Mis.</i> met de bewerking;
n<sup>o</sup>. 104 (met 103 v.d. <i>Rinclus</i>) n<sup>o</sup>. 109 (met 108); in n<sup>o</sup>. 112 de
uitdrukking: <i>n'en leva pas le ventre vuit</i>, die niet in n<sup>o</sup>. 111 (<i>R.</i>) te
vinden is; n<sup>o</sup>. 120 (<i>Mis.</i>). De varianten van 29 door VAN HAMEL
medegedeelde hss. zijn hier zonder beteekenis.]

<p class="footnote">[Voetnoot <a name="5.23">23</a>: Vgl. <i>Rinclus</i>, n<sup>o</sup>. 117; vs. 526 (<i>Mis.</i>, n<sup>o</sup>. 43, 5&ndash;8); vs. 691
(<i>Mis.</i>, n<sup>o</sup>. LVII); vs. 1114 (<i>Mis.</i>, n<sup>o</sup>. 96, vs. 8); vs. 595 vlgg.]

<p class="footnote">[Voetnoot <a name="5.24">24</a>: Reeds JONCKBLOET had deze overeenkomst opgemerkt. Vgl.
zijne <i>Gesch. der Ned. Lett.</i>, I, 434. Meer punten van overeenkomst
zijn aangewezen in FRANCK en VERDAM'S uitgave van MAERLANT'S
<i>Stroph. Ged.</i>, Inl. LXXXVIII.]

<p class="footnote">[Voetnoot <a name="5.25">25</a>: <i>Scivias</i> i.e. <i>nosce vias Domini</i> (onderzoek (leer kennen) de
wegen des Heeren).]

<p class="footnote">[Voetnoot <a name="5.26">26</a>: Vgl. <i>Acta Sanct.</i> (ord. S. BENED). Junii III, p. 612 (&#8222;Deinde
cum inchoaretur Missa de beatissima Virgine Domina Nostra (sabbatum
enim erat), veni in extasim." &#8222;Et his dictis, ab extasi reversa sum",
p. 617: &#8222;In Exaltatione Sanctae Crucis saepe in extasi facta"; p. 619:
&#8222;Accidit in prima Dominica solennis Jejunii in primis Vesperis, ut
venirem in mentis excessum"; p. 620: &#8222;In die ad Missam, cum
inchoaretur Passio Domini, iterum in extasim veni."]

<p class="footnote">[Voetnoot <a name="5.27">27</a>: In een brief der abdis van ANDERNACH aan HILDEGARDE
<i>Epistola</i> CXVI) vraagt eerstgenoemde of het waar is, dat H. alleen
adellijke jonkvrouwen in haar klooster opneemt.]

<p class="footnote">[Voetnoot <a name="5.28">28</a>: Het hier beknopt samengevatte werd door mij ontleend vooral
aan: MOLL'S <i>Kerkgesch.</i>, (zie: <i>Alg. Reg.</i>, p. 181&ndash;2. Zonden heerschende
bij geestelijken en kloosterlingen), voorts pass. en o.a.:
II, 2, 1 vlgg. en 148 vlgg.; PREGER, <i>Gesch. der deutschen Mystik</i>, I;
SABATIER, <i>Vita di S. Francesco d'Assisi</i>; MIGNE, <i>Patrolog.</i>, T. 197;
<i>Acta Sanct.</i> (ord. S. BENED). Junii III, 604&ndash;643. <i>Offenbarungen
der Schwester Mechthild von Magdeburg....</i> herausgeg. von
P. GALL MOREL; WYBRANDS, <i>De Abdij Bloemhof</i>, p. 136&ndash;7.
AUGER'S <i>Etude sur les Mystiques des Pays-Bas</i> geeft weinig nieuws
van beteekenis.]

<p class="footnote">[Voetnoot <a name="5.29">29</a>: Vgl. <i>Leven van Sinte Lutgart....</i> door F. VAN VEERDEGHEM.
Leiden, voorheen E.J. BRILL. 1899.]

<p class="footnote">[Voetnoot <a name="5.30">30</a>: Vgl. ald. III, 4580-'84. De <i>Vita</i> schijnt slechts van <i>de hand</i>
te spreken. Zie <i>Inl.</i> XI.]

<p class="footnote">[Voetnoot <a name="5.31">31</a>: Vgl. over dat alles VAN VEERDEGHEM'S <i>Inleiding</i>.]

<p class="footnote">[Voetnoot <a name="5.32">32</a>: Zie staaltjes dier breedvoerigheid t.a.p. XXXV-XXXVI.]<a name="179"></a>
[Voetnoot <a name="5.33">33</a>: <i>Vita</i> (in de <i>Acta Sanct.</i>, Junii, T. III), p. 246, c. 11; <i>Leven
van S. Lutgart</i>, IIe Boek, c. XII.]

<p class="footnote">[Voetnoot <a name="5.34">34</a>: II, vs. 1684 vlgg.; 2576 vlgg.; III, 956&ndash;979.]

<p class="footnote">[Voetnoot <a name="5.35">35</a>: De bedoelde plaatsen, voorzoover niet reeds aangewezen, vindt
men II, 1297; 516&ndash;562; vgl. ook vs. 7479-'83 met het origineel,
waar men slechts deze woorden vindt: &#8222;cum Moniales alta voce cantarent."]

<p class="footnote">[Voetnoot <a name="5.36">36</a>: De uitgever zegt: &#8222;assonances hebben wij er niet opgemerkt"
(<i>Inl.</i> LXIII). Ik vond er slechts één (II, 241&ndash;2: <i>talen</i> || <i>maken</i>).]

<p class="footnote">[Voetnoot <a name="5.37">37</a>: De voornaamste plaatsen waar over de <i>minne</i> gesproken wordt,
zijn II, 81&ndash;88; 1220 vlgg.; 1339; 4625-'7; 5262-'7; 6283 vlgg.;
6388-'98; 6969-'88; 7787&ndash;7806; 7848-'52; 7906-'13; III, 1789-'91;
2008-'32; 3070-'84; 4564-'7.

<p class="footnote"><i>Orewoet</i> genoemd: II, 6409, 7066, 7544, 7893, 13927.

<p class="footnote">Al deze plaatsen worden in het Latijn niet aangetroffen. Slechts
van III, 3070-'84 vindt men iets in het Latijn terug (&#8222;pia Lutgardis
in oratione cum Domino mira spiritus instantia luctabatur. Tandem
vero, ubi in ira Dominum misericordias continentem evincere non
valebat" etc.).]

<p class="footnote">[Voetnoot <a name="5.38">38</a>: Uitgaven van haar werk: <i>Gedichten</i> in Maetschappij der
Vlaemsche Bibliophilen, 4e Reeks, n<sup>o</sup>. 2; <i>Proza</i>, id. n<sup>o</sup>. 11. De hss.
ter Bibl. Royale te Brussel Cat. Ned. hss., n<sup>o</sup>. 2877-'80 en ter
Univ.-Bibl. te Gent. Vgl. voorts over die hss. <i>Vaderl. Museum</i>, II,
136 vlgg. Een artikel van PAUL FRÉDÉRICQ over: <i>De geheimzinnige
ketterin Bloemaerdinne</i>. (Zuster HADEWYCH) in: <i>Versl. en Meded. der
Kon. Akad. v. Wet.</i>, 3e Reeks, Deel XII en het stuk daartegen van
E. VAN EVEN in <i>Dietsche War.</i> van 1896. Voorts: <i>Untersuchungen
über die Werken van Zuster Hadewych....</i> von M. JÖRIS. Strassburg. 1894.

<p class="footnote">De voorstelling van RUELENS&mdash;FRÉDÉRICQ: Hadewych = Bloemaerdinne
is m.i. onaannemelijk. VAN EVEN heeft dat reeds ten deele
aangetoond.

<p class="footnote">Tegen die voorstelling pleit vooral:

<p class="footnote">1<sup>o</sup>. dat de namen der beide vrouwen verschillen; <i>Hadewijch</i> en
<i>Heilwijch</i> zijn namen van verschillende afkomst (zie o.a. POTT, <i>Die
Personennamen</i>, 110, 212, 641) en nergens blijkt, dat zij in dien
tijd ook wel verwisseld worden

<p class="footnote">2<sup>o</sup>. de voorbeelden van kettersche leerstellingen, door F. uit
HADEWYCH'S werken aangehaald, bewijzen niet dat hier inderdaad
van ketterij sprake mag zijn; ook van die &#8222;allerschandelijkste seraphische
liefde" zijn in HADEWYCH'S werken geene sporen aan te wijzen.

<p class="footnote">3<sup>o</sup>. RUUSBROEC heeft tegen HEILWYCH BLOEMAERTS gepreekt en<a name="180"></a>
haar invloed bestreden. RUUSBROEC'S vurige bewonderaar, de kok
JAN VAN LEEUWEN, spreekt van &#8222;een overheylich wijf die hiet
hadewijch" en van hare &#8222;edel goddelike leringhe"; die &#8222;leringhe"
is zichtbaar in JAN VAN LEEUWEN'S geschrift: <i>die rolie der woedegher
minnen</i>. Zie daarover het artikel van Dr. C.G.N. DE VOOYS in:
<i>De XXe eeuw</i>, IX, 181.]

<p class="footnote">[Voetnoot <a name="5.39">39</a>: <i>Proza</i>, bl. 187.]

<p class="footnote">[Voetnoot <a name="5.40">40</a>: Vgl. <i>Quinque prudentes Virgines....</i> auctore P.F. CHRYSOSTOMO
HENRIQUEZ. Antwerpiae. 1630. Daarin ook de <i>Vita B. Beatricis</i>. Was
zij de Cisterciënser-non, &#8222;quae Teutonice multa satis mirabilia scripserat
de se ipsa"? (<i>Vad. Museum</i>, II, 142), en wier werk door WILLEM
VAN AFFLIGHEM in het Latijn &#8222;satis eleganter" vertaald is? Of
moeten wij aan HADEWYCH'S werk denken? In allen gevalle worden
wij ook hier weer verplaatst onder de Cisterciënser-nonnen en zien
wij WILLEM VAN AFFLIGHEM in betrekking tot deze.]

<p class="footnote">[Voetnoot <a name="5.41">41</a>: Vgl. o.a. <i>Proza</i>, blz. 5&ndash;6, 15, 20&ndash;21, den aanvang der
<i>Epistolae; Gedichten</i>, bl. 179, vs. 107; 207, 29; 197, 43; 204, 5&ndash;10;
210, 25&ndash;28.]

<p class="footnote">[Voetnoot <a name="5.42">42</a>: <i>Proza</i>, bl. 54, 56. Was dit verbod misschien, evenals bij
sommige Duitsche mystieken, uitgelokt door te strenge ascese?]

<p class="footnote">[Voetnoot <a name="5.43">43</a>: <i>Proza</i>, bl. 34; 119, 129, 141; 134; 122. Ook het artikel van
PAUL FRÉDÉRICQ.]

<p class="footnote">[Voetnoot <a name="5.44">44</a>: <i>Proza</i>, bl. 106&ndash;7, 128.]

<p class="footnote">[Voetnoot <a name="5.45">45</a>: <i>Deuteronomium</i> VI, 5. (De tekst van het proza heeft &#8222;<i>diere</i>
herten" enz.; ter wille van de duidelijkheid schreef ik <i>dijnre</i>).]

<p class="footnote">[Voetnoot <a name="5.46">46</a>: Vgl. <i>Proza</i>, bl. 72&ndash;3, 40, 25, 27, 22, 94, 14, 63.]

<p class="footnote">[Voetnoot <a name="5.47">47</a>: <i>Proza</i>, bl. 104, 143, 179, 119, 126&ndash;7. (<i>Openb.</i> I, 13 vlgg.),
146, 144, 151. Vgl. ook FRÉDÉRICQ'S artikel, bl. 83.]

<p class="footnote">[Voetnoot <a name="5.48">48</a>: Vgl. <i>Openb.</i> VIII, 6 en <i>Proza</i>, 135; VI, 1 en 135&ndash;6; VIII,
13 en 153&ndash;4; IV, 8 en 168; XXI, 2 en 153; I, 10 en IV, 2 met
<i>Proza</i>, 135, 139, 141; XIX, 12 en 169, 151; X, 11: &#8222;gij moet
wederom" enz.

<p class="footnote">In <i>Openb.</i> II, 4 lezen wij: &#8222;Maar ik heb tegen u dat gij uwe
eerste liefde hebt verlaten" enz.; vs. 14: &#8222;maar ik heb eenige weinige
dingen tegen u" enz. Bij HADEWYCH, bl. 129: &#8222;Mer ic hebbe een
dinc te di, daer ic mi omme belghe" enz.]

<p class="footnote">[Voetnoot <a name="5.49">49</a>: Vgl. <i>De handschriften van Jan van Ruusbroec's werken....</i>
door W. DE VREESE, I, 427.]

<p class="footnote">[Voetnoot <a name="5.50">50</a>: <i>Proza</i>, bl. 44, 45, 83, 151. Ook het: &#8222;ic di, wes mi" in hare
<i>Poëzie</i>, bl. 94, 131, 244.]<a name="181"></a>

<p class="footnote">[Voetnoot <a name="5.51">51</a>: S. BERNARDI <i>Opera omnia....</i> D. JOANNIS MABILLON.
Mediolani. JAC. GNOCCHI, 1850, I, <i>Ep.</i>, XI te vergelijken met:
<i>Gedichten</i>, XI, 19&ndash;20:

<p class="footnotequote">Want der knechten wet es vaer<a title="[margin: vrees.]"><sup>#</sup></a>
Maer minne es wet der sonen.
</p>

<p class="footnote">&#8222;Primus servus est et timet sibi: secundus mercenarius et cupit
sibi: tertius filius et defert patri."

<p class="footnote">Voorts: <i>Tract. de Conversione</i>; <i>de diligendo Deo</i>; <i>In cantica sermo 67</i>.]

<p class="footnote">[Voetnoot <a name="5.52">52</a>: Vgl. <i>Proza</i>, bl. 10, 79. HADEWYCH'S tijdgenoot HENDRIK
GOETHALS van Gent, spreekt van: <i>nosse</i>, <i>velle</i> et <i>posse</i>. Vgl. <i>Heinrich
von Gent</i> von Dr. K. WERNER, S. 37.]

<p class="footnote">[Voetnoot <a name="5.53">53</a>: B.v. <i>Proza</i>, p. 43, 93, 107. <i>Gedichten</i> o.a.: p. 5, 41; 26; 86,
41, 9; 43, 65; 45, 21; 52, 38; 53, 56; 57, 67; 58, 96; 65, 26; 81, 2;
86, 27 en pass.]

<p class="footnote">[Voetnoot <a name="5.54">54</a>: <i>Proza</i>, 14, 24; voorbeelden van <i>nuw</i>, <i>Mnl. Wdb.</i>, IV, 2422
en pass. in HADEWYCH'S <i>Gedichten</i>. Tegenover de <i>nieuwe</i> plaatst H.
ook wel eens de <i>oude</i> en tegenover de <i>vreemde</i> de <i>bekende</i>. Zie b.v.
<i>Ged.</i>, bl. 224 (b.).]

<p class="footnote">[Voetnoot <a name="5.55">55</a>: <i>Proza</i>, 35, 58.]

<p class="footnote">[Voetnoot <a name="5.56">56</a>: <i>Gedichten</i>, bl. 72, 49 vlgg.; 88, 70 vlgg.; niet zoo duidelijk
is 190, 1 vlgg. <i>Proza</i>, bl. 176.

<p class="footnote">Met &#8222;broeder Robbeert" is misschien een pauselijk inquisiteur der
13e eeuw bedoeld. Vgl. FRÉDÉRICQ t.a.p., bl. 90.]

<p class="footnote">[Voetnoot <a name="5.57">57</a>: <i>Proza</i>, bl. 61&ndash;2. <i>Minne</i> en <i>Redene</i> als de twee voornaamste
zielekrachten herinneren aan SINT BERNARD'S <i>voluntas</i> en <i>ratio</i>.

<p class="footnote">Inderdaad vinden wij in de <i>Gedichten</i>, bl. 196, vs. 15 vlgg. <i>redene</i>
en <i>wille</i> in verband met <i>memorie</i> behandeld.]

<p class="footnote">[Voetnoot <a name="5.58">58</a>: <i>Proza</i>, bl. 87, 5, 3, 68.]

<p class="footnote">[Voetnoot <a name="5.59">59</a>: <i>Proza</i>, bl. 32; voorts 17, 96, 104. <i>Rijmklanken</i> o.a. op bl. 23,
42, 57, 89.]

<p class="footnote">[Voetnoot <a name="5.60">60</a>: Deze en dergelijke plaatsen vindt men in de <i>Gedichten</i>, p. 84,
69, 18, 56, 61, 66&ndash;7, 69, 129, 130, 88, 198, 6; (wegen tot de minne),
92, 93, 261, 268, 271; (redene), 67, 69, 118; 39, 233; (wezen der
minne), 242, 264, 21&ndash;22, 32; (de geestelijke &#8222;dorper"), 39, 42, 43,
46, 49, 105, 123, 235.]

<p class="footnote">[Voetnoot <a name="5.61">61</a>: Vgl. <i>Ged.</i>, 111, 8, 11, 100, 4, 57, 72, 78, 246, 17&ndash;18; (&#8222;hoech
gheruchte ende neder stille"), 138, 277, 15, 152, 171; (&#8222;gewat"), 9;
(&#8222;ghebruken"), <i>orewoet</i>, (28, 51, 69, 107, 30&ndash;31), 43.]

<p class="footnote">[Voetnoot <a name="5.62">62</a>: <i>Ged.</i>, p. 69, 134, 142, 146, 156&ndash;7, 295, 299; p. 124, 101, 69, 93.]<a name="182"></a>

<p class="footnote">[Voetnoot <a name="5.63">63</a>: Vgl. bl. 186.]

<p class="footnote">[Voetnoot <a name="5.64">64</a>: Bl. 8. En voorts pass. b.v. n<sup>o</sup>. I, II, III; bl. 13, 17, 20, 23,
35, 41, 47, 51, 55, 60, 62, 77, 143.]

<p class="footnote">[Voetnoot <a name="5.65">65</a>: <i>Ged.</i>, bl. 11, 15, 24.]

<p class="footnote">[Voetnoot <a name="5.66">66</a>: <i>Ged.</i>, bl. 48, 175, 168, 179, 149, 290, 293. Men herinnere zich
het, volgens deze plaats blijkbaar reeds zeer oude, leugenlied met
den aanvang:

<p class="footnotequote">Een blinde zag een molensteen
Ronddrijven in den stroom.]
</p>

<p class="footnote">[Voetnoot <a name="5.67">67</a>: Vgl. <i>Proza</i>, bl. 60&ndash;61; <i>Ged.</i> 14, 32, 36, 53, 55, 78, 79, 83,
124, 145, 151, 152, 154, 158, 165, 169, 178, 179, 269. Of het vers:
&#8222;Haddic mijn hoege geslachte bedacht" (XXIII, 50) eene zinspeling
is op haar adeldom (zooals JONCKBLOET meent), schijnt mij twijfelachtig.
In den mond van mystieken beteekent zulk eene uitdrukking
m.i. eer: dat men zich een schepsel Gods dan dat men zich van
adellijk geslacht voelt.]

<p class="footnote">[Voetnoot <a name="5.68">68</a>: <i>Proza</i>, bl. 59, 77; <i>Ged.</i>, bl. 252, 254, 257.]<a name="183"></a>

<hr>

<h2>3. POËZIE DER GEMEENTEN.</h2>

<p class="intro">De gemeenten tegenover adel en geestelijkheid. <i>Disticha Catonis</i>.
Dietsche <i>Ars Amandi</i>. <i>Bestiaris</i>. <i>Esopet</i>. De eerste boerde. Roman
<i>van den VII. Vroeden van Rome</i>. <i>Van den Vos Reinaerde</i>.

<p>De ridderschap droeg een half nationaal half internationaal
karakter. De adel van eenig land mocht zich aan dat land verbonden
gevoelen door afkomst, taal, grondbezit en van tijd tot
tijd met zijne landgenooten tegenover andere volken staan&mdash;toch
had hij met den adel van andere West-europeesche volken
veel gemeen: dezelfde ridderplichten golden voor allen, hun
begeeren en streven, hunne leefwijze, zeden en gewoonten,
waren grootendeels van denzelfden aard.

<p>Ook de geestelijkheid, dienaren eener zelfde kerk die het
Westen van Europa in haar greep omvatte, had vrij wat internationaals;
dezelfde klooster-orden vond men in onderscheiden
landen; overal droegen &#8222;gelijke monniken gelijke kappen" en
konden van gedachten wisselen in de gemeenschappelijke kerktaal.

<p>Tegenover deze beide standen vertegenwoordigen de gemeenten
het zuiver-nationale element. Poorters en boeren, doorgaans
aan stad of dorp gebonden, kwamen zelden buiten hunne
streek of hunne gouw, veel minder in vreemde landen, tenzij
een bedevaart of een krijgstocht er hen toe dwong. In die talrijke
kleine kringen welker samenhang door onderling gesloten
huwelijken nog versterkt werd, bewaarde men het zuiverst het
oorspronkelijk volkskarakter in zijne voorname uitingen: taal,
recht, maatschappelijk en huiselijk leven. Daar sprak men slechts
Dietsch, gaf en ontving recht volgens voorvaderlijke instellingen,<a name="184"></a>
en bewaarde de eeuwen door een schat van instellingen, gebruiken,
zeden en gewoonten.

<p>Het ideale streven van den adel en de geestelijke &#8222;minne"
waren voor hunne nuchterheid te hoog. Oorlog en hoofsche
minne, in de ridderromans verheerlijkt, konden nog niet veel
aantrekkelijks hebben voor harde werkers, tuk op winst die
slechts de vrede hun brengen kon; voor eenvoudige boeren
en poorters, die nog niet veel gaven om oorlogsroem, uiterlijke
beschaving en verfijning. Zeker, ook zij hadden behoefte aan
iets hoogers dan het dagelijksch werken om den broode. In
die behoefte voorzagen de kerk en het geloof voor een groot
deel; doch naarmate het geestelijk leven onder de gemeenten
zich ontwikkelde, begonnen ook zij smaak te krijgen in eenig
letterkundig werk dat hen kon vermaken, onderrichten of stichten.
Wat aan een of meer dezer drie voorwaarden voldeed, had
kans de gemeente te behagen&mdash;indien het niet te omvangrijk
was; want onder burgers en boeren had men niet zooveel vrijen
tijd als in kasteel of klooster.

<p>Van dien aard was de Latijnsche verzameling van eenvoudige
zedelessen onder den naam <i>Disticha Catonis</i> uit de eerste
eeuwen onzer jaartelling, die in bijna ontelbare bewerkingen
of vertalingen onder de volken van West-Europa was verbreid<a href="#6.1">[1]</a>.

<p>Dat &#8222;bouc van zeden" zooals MAERLANT het noemt, werd
reeds in 1253 zóó hoog geschat, dat men het op de scholen
van Yperen als leerboek gebruikte; toen DIEDERIC VAN ASSENEDE
zijn <i>Floris en Blancefloer</i> bewerkte, nam hij in zijn gedicht een
drietal verzen uit den &#8222;bouc van zeden" op, die hem blijkbaar
nog van de schoolbanken heugden. De korte, grootendeels
vierregelige stukjes, in eenvoudige taal en doorgaans paarsgewijze
rijmend, waren daartoe dan ook wel geschikt. Met hun
inhoud kon het middeleeuwsch geslacht zeker zijn voordeel
doen. Zij vonden hier enkele voorschriften in den geest van<a name="185"></a>
het Christendom, zooals: den dood niet vreezen, zich niet
schuldig maken aan overspel of vrekheid. Veel meer echter
zulke die gericht waren op algemeene zedelijke vorming, op de
praktijk des levens, het aankweeken van zachtheid en heuschheid,
het aanleeren van goede manieren: vroeg opstaan, niet
te veel eten en drinken, niet veel praten onder het eten, zijn
kinderen een ambacht laten leeren, spaarzaam zijn, weer goed
maken wat gij in dronkenschap misdreven hebt; ais gij ziek
zijt, kies dan iemand die verstand heeft van de geneeskunst;
let niet op droomen, beproef niet te doen wat uwe kracht te
boven gaat; maak u niet boos op uwe dienstbaren, geloof
uwe vrouw niet als zij te onrechte over hen klaagt, bedenk
dat zij menschen zijn als gij; aanvaard minzaam ook een kleine
gift, scheld niet die u liefhebben; bespot oude menschen niet;
tracht wijs te worden: onderricht in den landbouw kunt gij
vinden bij VIRGILIUS, in den oorlog bij LUCANUS, in de minne
bij OVIDIUS. Wacht u voor menschen die weinig spreken:

<p class="quote">Men seit: die vloet die stille staet,
Soe<a title="[margin: zij.]"><sup>#</sup></a> es dieper dan die harde gaet.
</p>

<p>Bemin het geld om zijn gebruik; bezit gij have en goed,
geniet er dan van. Gij moogt wel een spiering uitgooien om
een kabeljauw te vangen.

<p>OVIDIUS' onderricht in de minne, waarvan de <i>Dietsche Catoen</i>
spreekt, was te vinden o.a. in een uit het Fransch vertaald
gedicht, dat waarschijnlijk tot dezen tijd behoort en de <i>Ars
Amandi</i> behandelde. Ook in een <i>bestiaire</i>&mdash;wij zouden
zeggen: een <i>beestenboek</i>&mdash;zooals een Fransch geestelijke van
hoogen rang, RICHARD DE FOURNIVALL, er in den aanvang
der 13<sup>de</sup> eeuw een schreef, dat toepasselijk was gemaakt op
de liefde. Zulk een &#8222;bestiaris van minnen", waarschijnlijk uit
dezen tijd, kwam gedeeltelijk tot ons.<a name="186"></a>

<p>Veel meer in trek echter waren de echte &#8222;bestiaires" die een
overzicht van gesymboliseerde zoölogie behelsden. MAERLANT
verhaalt ons dat Heer WILLEM UTENHOVE, &#8222;priester van goeden
hove" te Aardenburch, zulk een <i>Bestiaris</i> had gemaakt. Doch
hij was van den rechten weg afgedwaald, doordat hij een
Fransch gedicht tot voorbeeld had gekozen. Misschien was dit
voorbeeld PHILIPPE DE THAON'S <i>Bestiaire</i> uit den aanvang der
12<sup>de</sup> eeuw, waarin o.a. de leeuw Jezus-Christus voorstelt; de
eenhoorn die zich laat vangen door eene maagd: God die afgedaald
is tot Maria; de krokodil den duivel; de sirenen die in
zee de schippers verlokken: de rijkdommen in de wereld de
menschen verleidend enz.<a href="#6.2">[2]</a>.

<p>Doch hoe nuttig zulke zedelessen ook waren, zij zetten de
verbeelding niet aan het werk en vermochten dus niet, wat
men van een literair werk vooral verlangt: de toehoorders
(lezers) aan zich zelven te ontrukken.

<p>Daartoe was het verhaal beter geschikt, het korte verhaal
dat tevens een nuttige les bevatte. Zulke verhalen zijn van de
oudste tijden af bij alle volken, beschaafd of onbeschaafd, in
zwang geweest en hebben zich langs de wegen van mondelinge
en schriftelijke overlevering, de eeuwen door, van het eene volk
tot het andere verbreid. In tijden toen de mensch zijne meerderheid
boven het dier nog niet zoo sterk gevoelde als later, verplaatste
de verteller zijne hoorders gaarne te midden der dierwereld.
Liet hij dieren handelen en spreken als menschen, dan
kon niemand zich ergeren als ware het op hem gemunt, en
het verhaal won aan zinrijkheid doordat het den geest der
hoorders aan het werk zette, en hen zelven de toepassing deed
maken. Niet zelden ook voerde de verteller de dieren in gezelschap
van een of meer menschen ten tooneele of vertelde hij
een verhaal waarin louter menschen voorkwamen onder verdichte
namen of aangeduid in algemeene bewoordingen.<a name="187"></a>

<p>Die honderden verhalen in hunne verbreiding over de wereld
door den loop der eeuwen volgen, daartoe is de wetenschap
op verre na niet in staat. Slechts hier en daar kan zij ons een
kijkje geven op de veelheid hunner elkander kruisende kronkelwegen.
In het Oosten met name in Voor-Indië, zijn vele dezer
verhalen al vroeg opgeteekend en tot grootere werken vereenigd;
van het Oosten zijn er ettelijke, ten deele langs
schriftelijken ten deele langs mondelingen weg, naar het Westen
gekomen; vele andere moeten echter vanouds gemeen goed der
menschheid geweest en mondeling van het eene geslacht op het
andere zijn overgegaan, ook al kreeg men door vertalingen
eene schriftelijke overlevering naast die mondelinge<a href="#6.3">[3]</a>.

<p>Waarschijnlijk waren er in de 13<sup>de</sup> eeuw ook hier te lande
verscheidene dierenfabels in omloop<a href="#6.4">[4]</a>. Echter berust de eenige
Nederlandsche fabelbundel van dezen tijd die tot ons is gekomen
niet op mondelinge overlevering, maar bevat zij eene vertaling
van een Latijnsch origineel dat bekend staat onder den
naam <i>Romulus</i>. Misschien had MAERLANT het oog op dezen bundel,
toen hij in zijn <i>Spieghel Historiael</i> verhaalde dat de &#8222;favele"
van ESOPUS door een paar dichters, CALFSTAF en NOYDEKIIN,
waren verdietscht &#8222;in rime scone ende fijn" en ze aanprees
om de &#8222;spellecheit<a title="[margin: vermakelijkheid.]"><sup>#</sup></a> ende wijsheit van zinne" die men er
in vond<a href="#6.5">[5]</a>.

<p>De bedoeling ook van dezen fabelbundel, gewoonlijk <i>Esopet</i>
genoemd, was natuurlijk lessen van menschenkennis en levenswijsheid
mede te deelen. De schrijver van den proloog bereidde
zijne hoorders (lezers) daarop voor, toen hij aldus aanving:

<p class="quote">Ic wille u, in die ere ons Heren,
Bi beesten ende bi vogelen leren,
Wisen ende wel bedieden
Die nature van den lieden.<a name="188"></a>
</p>

<p>Aan het slot der fabels zijn die lessen dan ook doorgaans in
een paar regels of een spreekwoord samengevat. In die goede
lessen achtte de proloogschrijver de verdienste van het boek
gelegen. &#8222;Let op den inhoud, niet op den vorm", zegt hij;
in elk woord vindt gij &#8222;redene ende goeden sin"<a href="#6.6">[6]</a>. Toch mag
de bewerking over het algemeen verdienstelijk heeten, al is zij
onder de handen van een afschrijver er waarschijnlijk niet beter
op geworden. De 67 fabelen die hier uit den <i>Romulus</i> ter
bewerking zijn gekozen, behelzen de algemeen bekende verhalen
van vos en kraai, kikvorsch en os, wolf en kraanvogel
enz.; zij zijn meerendeels levendig verteld; hier en daar heeft
de bewerker de levendigheid verhoogd door zijne personages
sprekend op te voeren, zooals dat ook in de epische ridderpoëzie
gebruikelijk was<a href="#6.7">[7]</a>. Hier en daar heeft de volksaard aan
de vertaling een eigen kleur gegeven. Zoo b.v. waar de vertaler
de fabel van de muis en de kikvorsch besluit met:

<p class="quote">Hets recht, dat valsche taverniere
Drinken van hars selfs biere<a href="#6.8">[8]</a>.
</p>

<p>Elders komt de maagschap ons herinneren dat wij in middeleeuwsch
Nederland zijn. Op een andere plaats geeft de bewerker
ons een kijkje in de middeleeuwsche hel waar de rampzaligen in de
(met kokend sulfer en pik gevulde) ketels moeten ronddrijven<a href="#6.9">[9]</a>.

<p>In een vijftiental dezer fabelen komen naast dieren ook
menschen ten tooneele, in een vijftal slechts menschen of goden;
zij handelen over de bruiloft van een dief, over Juno en Venus,
een jonkman en eene jonkvrouw, een vader met zijn onhandelbaren
zoon, een man die uit twee monden spreekt. Daar had
de dichter een greep gedaan in het algemeen menschelijke,
daar verplaatste hij zijne hoorders in wat ook nog voor hen
werkelijkheid was<a href="#6.10">[10]</a>.<a name="189"></a>

<p>In hooger mate geldt dat van een der verhalen uit dezen
bundel dat ik tot nog toe ter zijde heb gelaten, omdat het
een karakter draagt, verschillend van dat der overige. Het is
het bekende verhaal van de ontroostbare weduwe die niet wil
scheiden van haar mans lijk. Niet ver van haar zit een soldaat
op wacht bij de galg, waaraan het lijk van een misdadiger
hangt. De wachter krijgt dorst, klopt aan bij de schoone weduwe,
stilt zijn dorst en troost haar. Terugkomend, ziet hij dat verwanten
van den gehangene het lijk gestolen hebben. Bevreesd
voor straf, roept hij de hulp der weduwe in; deze redt hem
uit den brand door het lijk van den betreurden echtgenoot in
de plaats van het misdadigerslijk te hangen.

<p>Het middeleeuwsch woord <i>fabel</i> was, evenals het Oudfransche
<i>fabliau</i>, ruim genoeg om verhalen van dezen aard en verhalen
uit het dierenleven te omvatten; doch wanneer wij de Nederlandsche
bewerking vergelijken met het Latijnsche origineel,
dan zien wij duidelijk dat wij hier een voorlooper onzer latere
<i>boerden</i> voor ons hebben. Van het sober, bijna droog, vertelde
Latijnsche verhaal heeft de Nederlandsche dichter een klein
tafereel vol leven gemaakt, waarin de naïeve volkshumor van tijd
tot tijd op voortreffelijke wijze tot uiting komt. Men hoore b.v.
het eerste onderhoud tusschen de schijndroeve en den wachter:

<p class="quote">&#8222;Vrouwe," seegt hi, &#8222;God houde u!"
&#8222;Ay mi!" seegt si, &#8222;wie es daer nu?"
&#8222;Vrouwe," seegt hi, &#8222;hier es een man."
&#8222;Ay mi!" seegt si, &#8222;nu vlie dan!
&#8222;Nemmermeer so ne wil ic comen,
&#8222;Of God wilt daer men <i>man</i> hort noemen.
&#8222;Ay mi!" seegt si, &#8222;hier leget doet
&#8222;Mijn soete vrient, mijn beddeghenoet
...<a name="190"></a>
</p>

<p>Dan de leukheid waarmede de wachter haar troost:

<p class="quote">&#8222;Bi Gode!" seegt hi, &#8222;lieve vrouwe,
&#8222;Mi es herde leet uw rouwe;
&#8222;Maer die levende ende die dode
&#8222;Moeten sceden, al doen sij 't node."
...
</p>

<p>Verdraag wat gij niet verhelpen kunt; denk aan uw jonge
jeugd. Zoo'n mooie vrouw past vroolijkheid beter; en dan, uw
man mag flink zijn geweest ... daar zijn nog betere dan hij:

<p class="quote">&#8222;Beter?" seegt si, &#8222;ay mi! ay mi!
&#8222;Wie soude dat sijn, segt mi, wie?"&mdash;
&#8222;Vrouwe," seegt hi, &#8222;dat ben ic,
&#8222;Die u ghemint hebbe een stic"<a title="[margin: eenigen tijd.]"><sup>#</sup></a>.&mdash;
&#8222;Ghi hout u scaren<a title="[margin: gij spot.]"><sup>#</sup></a>, ic wane," seegt soe.
&#8222;God weet, vrouwe," seegt hi, &#8222;in doe."
</p>

<p>Met dezelfde losheid en levendigheid gaat het verhaal voort
tot het eind, al heeft de afschrijver op al te plompe wijze
getracht het slot te verknoeien<a href="#6.11">[11]</a>.

<p>Een dergelijk verhaal van de ontroostbare weduwe vindt men
met verscheidene andere vereenigd in een der beroemdste verhalenbundels,
welke de wereldliteratuur kent, nl.: <i>van den VII.
vroeden binnen Rome</i>.

<p>Van de vroegste tijden af vindt men bij tal van volken in
Azië en Europa deze en soortgelijke verhalen vereenigd tot
bundels, die onderling verschillen doordat, als in een kaleidoscoop,
telkens weer andere verhalen zich samenvoegen tot
een nieuw geheel. De lijst om die verhalen blijft dezelfde;
overal is het een stiefmoeder die haren schoonen voorzoon,
een JOZEF-HIPPOLYTUS, belastert bij zijn vader. Telkens wil de
vader den zoon ter dood laten brengen, doch wordt ook telkens<a name="191"></a>
daarvan afgebracht door een waarschuwend verhaal van een
der zeven vroede mannen die den jongeling hebben opgevoed.
Tegenover elk dier verhalen plaatst de stiefmoeder een verhaal met
tegenovergestelde strekking, totdat de vader de waarheid ervaart
en de booze stiefmoeder doet verbranden. In die lijst vindt men
telkens weer een verschillend samenstel van verhalen, al komen
ettelijke van dezelfde verhalen in vele bewerkingen voor<a href="#6.12">[12]</a>.

<p>In den bovengenoemden Nederlandschen bundel hebben wij
waarschijnlijk de bewerking eener Fransche proza-redactie<a href="#6.13">[13]</a>.
MAERLANT zal wel het oog op dit gedicht hebben gehad, toen
hij in zijn <i>Spiegel Historiael</i> schreef:

<p class="quote">Maer noit en vand ic, als ic ghome<a title="[margin: naar ik meen.]"><sup>#</sup></a>,
Ghene VII. vroede te Rome,
<i>Els dan die valsche faloerde<a title="[margin: Behalve dan dat logenverhaal.]"><sup>#</sup></a>
Veinset daer af eene boerde</i><a href="#6.14">[14]</a>.
</p>

<p>Ook is het zeer wel mogelijk dat een paar regels uit één der
verhalen zijn overgenomen uit het verhaal van de weduwe in
<i>Esopet</i> of omgekeerd, zoodat beide werken niet zoo heel lang
na elkander zullen vervaardigd zijn<a href="#6.15">[15]</a>.

<p>Deze Nederlandsche bewerking geeft ons een aantal der
meest bekende verhalen, waarvan ik slechts een paar noem om
eenig denkbeeld van het geheel te geven. Wij vinden hier o.a.
het verhaal van den trouwen hond die een kind in de wieg
verdedigt tegen een slang, de slang doodt en, met bloed bevlekt,
zich neervlijt bij de wieg die in het gevecht ondersteboven
is komen liggen. Als dan de vader van het kind thuiskomt, de
wieg ondersteboven doch niet zijn kind ziet, waant hij dat de
hond het kind heeft gedood en slaat den trouwen wachter den
kop af. Voorts het verhaal, reeds bij HERODOTUS voorkomend,
van de dieven die in des Konings schatkamer binnendringen,
waarin één hunner gevangen blijft; dat van de vrouw die het<a name="192"></a>
geduld van haar man op zware proeven stelt, door SHAKESPEARE
in zijn <i>Taming of the Shrew</i> gedramatizeerd; van de overspelige
vrouw die door een slimmen streek haar man 's nachts buiten
de deur weet te sluiten en de verdenking van ontrouw op hem
te laden.

<p>Vergelijkt men de Nederlandsche bewerking met haar voorbeeld
dat zij over het algemeen vrij getrouw volgt, dan blijkt dat de
vertaler in menig opzicht te kort schiet: zelden treffen wij een
stuk aan dat mooi verteld is, al te vaak vinden wij noodelooze
herhalingen en stoplappen; de bouw zijner zinnen laat nogal
eens te wenschen over. Anderzijds is er in zijn werk zekere
frischheid en iets eigens dat aangenaam aandoet en de vele
teekenachtige woorden die hij gebruikt, versterken dien indruk
nog. Zelden of nooit laat hij in eene opmerking of overweging
iets van zijne persoonlijkheid zien, doch het karakter van
zijn volk en zijn tijd openbaart zich hier en daar duidelijk.
Op meer dan een plaats vinden wij een godsdienstig tintje,
waar dat in het Fransen ontbreekt; elders integendeel een
realistisch-erotisch element, dat in het Fransch niet gevonden
wordt. Soms geeft hij ons een kijkje in de rechtspraak dier
dagen, in het huiselijk leven en de gewoonte om met Kerstdag
zijne magen ten eten te noodigen, toont ons dat het verbod
om 's avonds na klokslag zonder lantaarn uit te gaan toen reeds
bestond of, verlevendigt zijn verhaal door het aardig weergeven
eener tevreden stemming in een regel als deze:

<p class="quote">Dat halp den keyser in sijn merch<a href="#6.16">[16]</a>.
</p>

<p>Zulke teekenachtige uitdrukkingen, in verband met den
ganschen geest der bewerking en de blijkbare onbedrevenheid
van den bewerker in het hanteeren der taal, doen mij eer aan
een volksdichter dan aan een ontwikkeld dichter denken, al
blijkt ons niet tot welk publiek hij zich bij voorkeur richt.<a name="193"></a>

<p>Opmerkelijk blijft in allen gevalle dat de smaak in korte verhalen
van dezen aard&mdash;zij konden immers alle afzonderlijk
worden voorgedragen&mdash;zich in dezen tijd onder ons volk
openbaart. En begrijpelijk is het dat men hier nog meer moet
hebben genoten van een dichtwerk waarin een aantal dierfabels
waren verbonden tot een veel hechter en schooner geheel dan
dat der <i>VII. vroeden van Rome</i>.

<p>Men zal beseffen dat ik het oog heb op het voortreffelijk
middeleeuwsch kunstwerk

<h3>VAN DEN VOS REINAERDE<a href="#6.17">[17]</a>.</h3>

<p>In de ontwikkelingsgeschiedenis van het dierdicht vertegenwoordigt
de fabel een vroeger tijdperk dan het epos. Daaruit
volgt natuurlijk nog niet, dat de fabelbundel <i>Esopet</i> ouder
moet zijn dan het episch gedicht <i>Van den Vos Reinaerde</i>; doch
welke ook de ontstaans-orde dezer twee werken moge zijn,
veel zullen zij elkander waarschijnlijk niet ontloopen. En, wat
gewichtiger is, in beide blijkt, dat hier waarschijnlijk eene
mondelinge overlevering moet hebben bestaan naast of onder
de schriftelijke.

<p>De bewerker der Latijnsche fabels uit den <i>Romulus</i> moet
ook andere fabels hebben gekend. Wat ligt meer voor de
hand, dan dat die hem uit den volksmond bekend, dat zij hem
door anderen verteld zijn geworden? Anders dan in den <i>Romulus</i>
draagt de vos bij hem reeds zijn naam <i>Reinaert</i>, kent hij den
ezel onder den naam <i>Boudewijn</i>, den aap onder dien van
<i>Martijn</i>; de vos spreekt den wolf aan met &#8222;soete here oom",
de ezel het everzwijn met &#8222;lieve broeder", de kleinere dieren
(muis, lam) spreken sterkeren als leeuw en wolf aan met &#8222;here"
of &#8222;edel here"; wij vinden in den <i>Esopet</i> reeds de uitdrukking:
&#8222;van reinaerts spele spelen".<a name="194"></a>

<p>Juist omdat de bewoners dezer landen toentertijd reeds dierfabels
kenden, zal de verdietsching van den <i>Romulus</i> bij hen
in goede aarde zijn gevallen. Zij moeten behagen geschept
hebben in die korte verhalen, waarin allerlei menschelijk gebeuren,
denken en gevoelen was voorgesteld; te meer, omdat
de acteurs op dit klein tooneel te voorschijn kwamen in de
gedaante van allerlei, hun grootendeels bekende dieren. Maar
in die dieren herkenden zij menschen zooals zij zelve waren,
zooals zij er zagen onder hunne magen, vrienden, geburen:
den hebzuchtige, den bedrieger, den ontevredene, den ondankbare,
den hoovaardige. Hier werden zij gewaarschuwd en vermaand;
hier konden zij &#8222;vroescap leren" in nuttige lessen als:
tevreden zijn met weinig, zich hoeden voor slechte raadgevers,
mooipraters wantrouwen, zich aan een ander spiegelen, om het
rad van avontuur denken, dat het met groote heeren kwaad
kersen eten is, &#8222;dat behendichede beter es dan sterchede".

<p>En die &#8222;vroescap" moet hun te meer behaagd hebben, omdat
zij werd voorgedragen in lossen onderhoudenden trant, met
rustige vroolijkheid en zachte luim en leuke scherts die hier
en daar, als in de fabel over de vrouwen, tot goelijken
spot werd.

<p>Hoe moeten zij dan genoten hebben bij de aanschouwing
van het zooveel grooter en uitvoeriger tafereel van menschelijk
dierenleven, dat hun in het verhaal <i>Van den Vos Reinaerde</i>
geboden werd. Alles wat er in <i>Esopet</i> te genieten viel, was
ook hier aanwezig, maar in hoogere macht, en vereenigd
tot een boeiend geheel vol afwisseling en leven. Hier waren
een groot aantal meerendeels inheemsche dieren: wolf<a href="#6.18">[18]</a>, vos,
das, ever, bever, ram, haas, kater, haan met kippen, raaf, met
uitheemsche als leeuw, luipaard, beer, vereenigd tot eene maatschappij
gelijk aan de feodale, bestuurd door Koning Leeuw
die met zijne groote vazallen te rade gaat. In die maatschappij<a name="195"></a>
is er een die zich om recht noch wet bekommert, leeft naar
eigen lust en wil, niemand spaart, door allerlei misdaden zich
tal van vijanden heeft gemaakt, maar geen kamp geeft: vos
Reinaert, de felle met den rooden baard, sluw, vermetel,
onbarmhartig, telkens voor een nieuwen rooftocht zijn bijna
ongenaakbaar Maupertuis verlatend.

<p>Eindelijk is de maat zijner misdaden volgemeten. Tal van
klachten zijn tegen hem ingebracht. Een geding voor 's Konings
rechterstoel vangt aan. Reinaerts grootste vijand, Isegrim de
wolf, opent de reeks der aanklagers. De Koning besluit dat
Reinaert driemaal zal worden ingedaagd. Beer en kater, achtereenvolgens
naar Maupertuis gezonden, komen met schade en
schande terug, zonder Reinaert. Dan eerst gelukt het aan neef
Grimbaert den das hem voor den Koning te brengen. Veroordeeld
tot de galg, weet de schelm zich te redden door den
Koning het uitzicht te openen op een ver weg begraven schat;
dit leugenverhaal heeft hij verbonden met zware beschuldigingen
tegen beer en wolf. Hij komt er af met eene bedevaart; beer
en wolf moeten boeten. Haas Cuwaert en ram Belijn vergezellen
hem naar Maupertuis; alleen de laatste keert met Cuwaerts kop
tot den Koning terug. Als hij daar aankomt, heeft Reinaert
met zijn gezin reeds de wijk genomen naar de wildernis.

<p>In dit overzicht zijn slechts de voornaamste figuren met een
paar lijnen aangeduid en op hunne plaats gezet. Zulk een algemeenen
indruk moesten wij hebben, voordat wij ons nu kunnen
wenden tot het beantwoorden van de vragen: van waar had de
dichter zijne voorstelling? hoe heeft hij haar opgevat en uitgewerkt?
welke indrukken laat de beschouwing van zijn kunstwerk
bij ons achter?

<p>Niemand betwijfelt dat de Nederlandsche dichter WILLEM een
of meer der Fransche bewerkingen van de Reinaert-sage heeft<a name="196"></a>
gekend, noch dat hij een zoogenaamde &#8222;branche" dier sage,
<i>Le Plaid</i>, eenigermate als voorbeeld heeft gevolgd.

<p>Van de 12<sup>de</sup> tot de 14<sup>de</sup> eeuw hadden tal van Fransche
trouvères, meerendeels klerken, uit Normandië en Champagne,
maar vooral uit Picardië en Fransch-Vlaanderen, met liefde
deze verhalen behandeld, zooals zij zich die herinnerden uit
de klassieke fabelbundels, uit de in kloosters gedichte Latijnsche
verhalen als <i>Ecbasis Captivi</i>, <i>Sacerdos et Lupus</i>, <i>Gallus et
Vulpes</i>, of uit de mondelinge overlevering. Langzamerhand
ziet men in het werk der trouvères satire van kerk en kerkgebruiken
en parodie van ridderwezen en ridderroman op
den voorgrond komen. Bij de voortgaande ontwikkeling
van het literair kunstgevoel gingen sommige dichters er naar
streven eenheid te brengen in de veelheid dezer verhalen. In
den aanvang der 13<sup>de</sup> eeuw (omstreeks 1204) zien wij dat
streven althans voor een deel verwezenlijkt in het gedicht
<i>Le Plaid</i>.

<p>Die bewerking van eenige Reinaert-verhalen heeft den Nederlandschen
dichter aanleiding gegeven tot het scheppen van een
nieuw werk; tal van bekende verhalen en dichterlijke motieven,
met kunst verwerkt en met tact samengevoegd, zijn daarin door
hem met nieuw leven bezield. In het eerste deel van zijn werk
(ongeveer tot vs. 1883) volgde hij ten deele het Fransche
gedicht, maar op zelfstandige wijze: den gang van het verhaal
wijzigend, hier bekortend daar uitbreidend; niet zelden ook
andere verhalen invoegend, die hem of uit andere Fransche
&#8222;branches" of uit de mondelinge overlevering bekend waren.
In het tweede deel ging hij nog meer zijn eigen weg, daar hij,
naar dichters welbehagen puttend uit de bronnen der schriftelijke
en waarschijnlijk ook der mondelinge overlevering, uit de
door hem gekozen stof de tweede helft formeerde. Is er dus
wel eenige reden om de beide helften van het gedicht naar<a name="197"></a>
hun gehalte aan oorspronkelijkheid tegenover elkander te stellen,
scherp kan die tegenstelling niet genoemd worden.

<p>Verscheidene punten van overeenkomst tusschen het Nederlandsch
gedicht en de Fransche &#8222;branches" zijn ons reeds
vroeger aangewezen; die overeenkomst heeft soms betrekking
op den toestand, soms ook, maar minder dikwijls, op de wijze
van voorstelling; woordelijke overeenkomst kan vooral in het
eerste deel hier en daar worden opgemerkt<a href="#6.19">[19]</a>. De tot dusver
gegeven aanwijzingen kunnen echter met nieuwe worden vermeerderd.

<p>Zoo b.v.: de vermelding van Reinaerts verraderlijke gepeinzen,
terwijl hij schijnbaar welwillend met een zijner vijanden staat
te praten. Een tweede aanwijzing vinden wij in het volgende.
In het Nederlandsch gedicht moet Bruin de beer, op zijne
zending naar Maupertuis door Reinaerts toedoen deerlijk mishandeld,
een zwaren tocht volbrengen om koning Nobel
alles te berichten; niet in <i>Le Plaid</i>, maar in een der andere
Fransche &#8222;branches" vinden wij den hond Roenel in dezelfde
omstandigheden: ook hij is uitgeweest om Renart te halen,
valt door Renart's toedoen in een strik, wordt door de boeren
mishandeld en sleept zich met moeite naar 's konings hof. De
weeklachten van vrouwe JULOCKE, de pastoorsche, vindt men
op de overeenkomstige plaats in <i>Le Plaid</i> slechts aangeduid; vrij
wat uitvoeriger zijn de klachten der &#8222;prestresse" uit eene andere
branche en het meest gelijken zij op het gejammer van Dame
Hersent, de wolvin, wanneer zij bemerkt dat haar gemaal
Isegrim door een bulhond op dergelijke wijze verminkt is als
de pastoor. Botsaert, de &#8222;clerc" des konings, schijnt van
WILLEM'S vinding; wij mogen echter niet vergeten, dat ook
koning Noble een &#8222;clerc" heeft in Baucent &#8222;le sanglier", al
komt deze niet op dezelfde plaats voor als in het Nederlandsch.
Het gat dat &#8222;onder dien spiker verholenlike gemaect" was, uit<a name="198"></a>
den <i>Reinaert</i>, vinden wij niet op de overeenkomstige plaats in
<i>Le Plaid</i>, wel in eene andere &#8222;branche" terug<a href="#6.20">[20]</a>.

<p>In al deze gevallen is de overeenkomst slechts in de toestanden
gelegen; behalve in een enkel vers, kan nergens van woordelijke
overeenkomst sprake zijn. Het is dus moeilijk uit te maken wat
wij hier aan de schriftelijke, wat aan de mondelinge overlevering
moeten toeschrijven. Het is zeer wel mogelijk dat WILLEM
onderscheidene, door trouvère's gedichte, verhalen van Renart
heeft gekend, maar toch waarschijnlijk niet met eene volledigheid
die slechts door hedendaagsche critische uitgaven bereikt wordt.
Daarom zal men veiligst gaan door de mondelinge overlevering
ook hier niet uit het oog te verliezen.

<p>Anders staan de zaken bij eene beschouwing van den <i>Reinaert</i>
als parodie van den ridderroman. Die parodie was reeds in
meer dan een der Fransche &#8222;branches", ook in <i>Le Plaid</i>, aanwezig.
Hier is het een verdienste van WILLEM, dat hij den
geest dier parodie zoo uitnemend heeft gevat en weergegeven
en dat hij getoond heeft dit wapen van den spot voortreffelijk
te kunnen hanteeren ook waar hij geen voorgangers vond. Hoe
duidelijk toont hij het eerste b.v. in de beschrijving van het
gevecht tusschen de dorpers en den beer, waaraan hij door
parodiëering der genealogische herauten-wijsheid zulk een
komisch-grotesk aanzien weet te geven.

<p>Doch ook op eigen hand parodiëert hij het ridderwezen,
zooals het hem uit Nederlandsche romans bekend was geworden.
Dat hij den <i>Karel en Elegast</i> voor dat doel gebruikt heeft,
wisten wij; op verscheidene plaatsen is zelfs woordelijke overeenstemming
aan te wijzen. Doch er is meer van dien aard
te noemen.

<p>In het bekende tooneel, waarin Bruin de beer ons geschilderd
wordt: met snuit en voorpooten gevangen in den halfgespleten<a name="199"></a>
eik op LAMFROIT'S erf en bedreigd door een aansnellenden
troep dorpers, heeft WILLEM naar alle waarschijnlijkheid het
Fransch gevolgd. Maar misschien toch het Fransch niet alleen.
Mij althans komt het opmerkelijk voor dat wij in den roman
<i>van Lancelot</i> een troep dorpelingen geteekend vinden, evenzeer
met vijandige bedoelingen aansnellend op WALEWEIN. Men
oordeele:

<table>
<tr><td><p class="quote"><i>Reinaert</i>, vs. 718 vlgg.<br>
<br>
Doe volchde hem een mekel here.<br>
Int dorp ne bleef man no wijf:<br>
Den bere te nemene sijn lijf<br>
Liep 't al dat lopen mochte.<br>
Sulc was die enen bessem brochte,<br>
Sulc enen vleghel, sulc een rake:<br>
Sulc quam ghelopen met enen stake,<br>
<i>So si quamen van haren werke</i></p></td>
<td><p><i>Lancelot</i>, II, 38377 vlgg.<br>
<br>
(Die meyer liep sere verbolgen:<br>
Die scepenen gingen hem volgen.<br>
Men geboet al ute daer,<br>
Wat elc conste vinden vorwaer,<br>
Waes 't riec, pike, vleghel, stocken,<br>
Hake, sceppen, swingen, rocken,<br>
Wat dat si gegripen conden,<br>
<i>Also alsi in haer ambacht stonden</i>,<br>
Nam elc dat ende volgede naer.<br>
Sulc nam enen timberbiel daer<br>
Ofte ene reke oft een gysarme;<br>
En si dattene God bescerme<br>
Soe es min here Walewein verloren.</p></td></tr></table>

<p>De mogelijkheid bestaat natuurlijk, dat reeds de plaats in
<i>Le Plaid</i> eene parodie was van de overeenkomstige plaats uit
den Franschen <i>Lancelot</i>; doch met het oog op de boven
gecursiveerde verzen, komt mij dat niet zoo waarschijnlijk voor.

<p>Een dergelijk geval vinden wij in den grooten roman der
<i>Lorreinen</i>. In het verhaal van Tibert's zending tot Reinaert
lezen wij o.a. dit vers (1075):

<p class="quote">wat cost Reinaerde scone tale?<a name="200"></a>
</p>

<p>Indien wij nu op de overeenkomstige plaats in het Fransch
(vs. 782) lezen:

<p class="quote">Mes sa parole que li coste?
</p>

<p>dan kunnen wij kwalijk betwijfelen, dat WILLEM dit vers onder
de oogen heeft gehad. Doch wanneer wij verder in den roman
der <i>Lorreinen</i> den verrader ROBRECHT van Milaan tot een bode
(dus onder dezelfde omstandigheden) hooren zeggen:

<p class="quote">Want mi cost niet hoefsce tale
</p>

<p>dan gaan wij toch vermoeden, dat WILLEM ook dit vers moet
gekend hebben. En dat met meer reden, omdat er ook andere
plaatsen in de <i>Lorreinen</i> zijn, die ons aan het gedicht <i>van den
vos Reinaerde</i> doen denken.

<p>In het Tweede Boek van dien roman vinden wij keizer
KAREL te Aken; hij zal uitspraak doen in &#8222;'t gedinge"
tusschen een paar zijner groote vazallen: koning OTTE en
koning YOEN; de laatste wordt namelijk beschuldigd van overspel
met OTTE'S gemalin (de verhouding tusschen Isegrim,
Reinaert en Hersent).

<p>Ook elders in dezen roman vinden wij een paar voorname
vazallen met hunne magen voor 's Konings rechterstoel hunne
zaak bepleitend. GELLOEN, de verrader, die in dezen roman
eene gewichtige rol speelt, boos, sluw, dapper, doet ons meer
dan eens aan Reinaert denken: indertijd heeft hij in een strijd
tusschen zijn heer, koning KAREL, en koning ASPRIAEN, de
zijde van den laatste gekozen om der wille van ASPRIAEN'S
dochter; toen hij zag, dat de zaak verkeerd liep voor ASPRIAEN,
kwam hij koning KAREL &#8222;smeken ende lecken || Als die sine
quaetheit woude decken." Tot straf voor zijne misdaden wordt
hem eene &#8222;heilege bedevaert" opgelegd<a href="#6.21">[21]</a>. Het eerste geval
herinnert aan de houding van Reinaerts vader in den strijd<a name="201"></a>
tusschen leeuw en beer; de bedevaart wordt, zooals men weet,
ook Reinaert tot straf opgelegd.

<p>Ook hier zou men van oordeel kunnen zijn, dat de overeenkomst
reeds kan bestaan hebben tusschen de <i>Chanson des
Lorrains</i> en den <i>Renart</i> en dus het Nederlandsch gedicht niet
of niet in de eerste plaats raakt. Doch zoo oordeelend zou men
geene rekening houden met een gewichtigen, tot dusver onopgemerkten
karaktertrek van het Nederlandsch gedicht: de groote
rol die <i>de maagschap</i> daarin speelt.

<p>In WILLEM'S gedicht zien wij de dieren telkens met hunne
maagschap opkomen en vinden wij over het algemeen een
levendig besef van de beteekenis der maagschap; in de Fransche
gedichten over Renart vindt men op de overeenkomstige plaatsen
niets daarvan. Neemt men nu in aanmerking dat die maagschap
vooral in de tweede helft van WILLEM'S gedicht op den
voorgrond treedt en dat er zeker weinig Fransche riddergedichten
zijn, waarin de maagschap vaker genoemd wordt
dan juist in de <i>Lorreinen</i>, het verhaal der veete tusschen twee
voorname geslachten&mdash;dan geloof ik wel te mogen aannemen
dat WILLEM ook de Nederlandsche <i>Lorreinen</i> zelfstandig heeft
geparodieerd<a href="#6.22">[22]</a>.

<p>Zelfstandige parodie van den ridderroman vinden wij ten
slotte niet het minst in den proloog, die juist om die reden
zoo uitnemend strookt met het gansche gedicht. Wie den proloog
van den <i>Reinaert</i> leest na die van <i>Walewein</i> en van <i>Floris
en Blancefloer</i>, zal in gelijke woorden, wendingen en rijmklanken
meer dan eens de parodie opmerken<a href="#6.23">[23]</a>.

<p>WILLEM beweert zijn gedicht te hebben geschreven op verzoek
eener dame. Het is natuurlijk mogelijk, dat hij hier de
waarheid zegt; doch waarschijnlijk acht ik, dat de proloog ook
hier de ridderromans parodieert, waarin wel eens meer gewag
wordt gemaakt van zulk een verzoek.<a name="202"></a>

<p>Zoo deelt MAERLANT ons mede dat hij zijn roman <i>van
Alexander</i> heeft ondernomen ter eere van haar die hem
&#8222;gevangen" houdt. En nu is het opmerkelijk dat wij juist in
den <i>Alexander</i> tal van plaatsen vinden die ons aan den <i>Reinaert</i>
herinneren en hoogstwaarschijnlijk maken, dat WILLEM ook
dezen roman heeft gekend<a href="#6.24">[24]</a>.

<p>Elk dichter die menschen voorstelt in de gedaante van dieren,
loopt gevaar dat hij het gevoel voor harmonie van zijn publiek
te weinig zal ontzien; dierfabel en dierepos immers brengen in
hun wezen zekere tweeslachtigheid mede. Ongetwijfeld is elk
publiek gaarne bereid den dichter ook in zulke verbeeldingen
te volgen, en naarmate een publiek eenvoudiger is, zal het te
minder gestoord worden in zijn genot door het overschrijden
der grenzen in dezen. Van den bewusten of onbewusten tact
des dichters zal het afhangen, of en in hoever hij hier de juiste
maat weet in acht te nemen en, der menschen leven uitbeeldend,
ons toch binnen den kring van het dierenleven te houden.

<p>De dichter WILLEM heeft, zoo min als eenig ander, dit
anthropomorphisme geheel kunnen vermijden. Wij vinden hier
immers eene voorstelling der feodale maatschappij: de koning
bestuurt den staat, zijne groote heeren zijn zijne raadslieden,
hij houdt een hofdag en behandelt gedingen, hij zendt gezanten
die brieven meekrijgen, wij hooren van een mis, een kapelaan,
van het zweren op heilige reliquieën; de dieren doen afstand
van iets met den symbolischen stroohalm, worden begraven
met eene lijkmis, hebben een graf met grafschrift, een kasteel,
schatten, gaan op een bedevaart met &#8222;palster ende scerpe",
worden terechtgesteld; de galg staat voor hen klaar, er wordt
bij de terechtstelling op een hoorn geblazen. De leden dezer
feodale maatschappij vertoonen onderscheidene menschelijke
aandoeningen: de beer lacht dat hij niet meer kan, Reinaert<a name="203"></a>
bespot den beer met allerlei aardigheden die op den priesterstand
betrekking hebben, Reinaert's vrouw Ermeline valt in
onmacht, Reinaert zelf loopen bij zekere gelegenheid de tranen
langs de knevels<a href="#6.25">[25]</a>.

<p>Al dit menschelijk-dierlijke, of ten minste verreweg het meeste
daarvan, had de dichter reeds in zijn voorbeeld gevonden.
Nergens echter gaat hij de grenzen van den tact zoozeer te
buiten als de dichters van <i>Le Plaid</i> en der overige &#8222;branches".
Deze laten de dieren op bankjes zitten, blozen van schaamte,
de armen om elkaars hals slaan, een ring aan den vinger
steken, baden en aderlaten; hier werpt men eene in zwijm
gevallen kip water over den kop, om haar weer bij te brengen.
In den <i>Reinaert</i> vinden wij een enkelen keer eene uitdrukking,
aan het paardrijden ontleend, gebezigd van dieren: Reinaert en
Tibeert de kater loopen

<p class="quote">    daer si lopen wilden,
dat si nie toghel uphilden<a href="#6.26">[26]</a>.
</p>

<p>Daar echter nergens in dit of eenig ander deel van het verhaal
sprake is van rijpaarden, kan deze uitdrukking niet meer
beteekenen dan: <i>stilstaan</i>.

<p>In de Fransche gedichten echter vinden wij, behalve deze
uitdrukking (&#8222;onques n'i ot resne tenue") nog vrij wat andere
die ons de dieren werkelijk te paard zittend voorstellen, hoe
zij hun rijdier de sporen geven en door de vlakte draven.

<p>WILLEM spreekt van Reinaert's kasteel en zelfs van een der
buitenwerken daarvan, de &#8222;barbecane". Doch daarbij blijft het.
In de Fransche gedichten krijgen wij het gansche kasteel voor
ons met zijne hooge muren, ophaalbruggen, het wiket in de
poort; in een der &#8222;branches" wordt zelfs een formeel beleg
beschreven; elders gewag gemaakt van het Grieksch vuur<a href="#6.27">[27]</a>.
Heeft WILLEM dus in de onvermijdelijke vermenschelijking der<a name="204"></a>
dieren de maat geëerbiedigd, anderzijds weet hij de dieren in
hun handel en wandel zoo telkens weer voor onze oogen te
brengen en te houden, dat wij het menschenleven maar
flauwtjes door dat dierenleven heen zien schemeren.

<p>Nu eens zien wij Reinaert een haas bij de keel grijpen, dan
eens aan de kleine wolfjes zeker oogwater toedienen waardoor
zij stekeblind worden. Wij zien hem om een hoenderpark
sluipen; de honden gaan hem te lijf, dat de vlokken hem van
den pels stuiven. In zijn schuilplaats ligt hij zich te koesteren
op een zonnig plekje. Hij speelt met de jonge lammetjes, totdat
hij er een dood bijt en het opgelikte bloed den sluimerenden
moordlust voorgoed wekt. Onder varens verscholen, ligt hij
zijn vader te bespieden, den ouden vos die met den staart
zijn spoor uitwischt; hij zelf krabt met zijn pooten het
zand weg van den toegang tot een hol, pas door zijn vader
gestopt en kruipt naar binnen; bij het afscheid van den
koning en het hof gaat hij op zijne achterpooten staan. Hij
bijt Cuwaert de keel af en het vossengezin smult van den
&#8222;goeden vetten hase."

<p>Daar is Isegrim de wolf die zich zoo dik gegeten heeft, dat
hij niet meer kan ontsnappen door het gat, waardoor hij eerst
is binnengekomen; die, als hij een kalf of ram heeft buitgemaakt,
onder het vreten tegen Reinaert gromt en hem de tanden laat
zien; Isegrim met zijne magen die ons zoo goed geschetst
worden in dat ééne vers: &#8222;met scerpen claeuwen, met diepen
monden." Bruin de beer, op zijn staart voor de &#8222;barbecane"
van Malpertuis gezeten, den honing verheerlijkend, met kop
en voorpooten gevangen in een halfgespleten eik; later zien
wij hem afgemat en bloedend op den oever liggen, &#8222;ende
sloech met beiden sinen lanken"<a title="[margin: zijden.]"><sup>#</sup></a>; daarna op weg naar des
konings hof, beurtelings voortschuivend op zijne achterdeelen
of zich over den grond wentelend. Tibert de kater, op de
<a name="205"></a>
muizenjacht in een strik gevangen, die in zijn doodsangst den
bijna naakten pastoor met klauwen en tanden te lijf gaat; die
zich uit den strik redt door het touw stuk te bijten. Daar is
voorts de haan Cantecleer met zijn kippenharem, die zoo lustig
en rustig leeft in dat mooie park, totdat de roode vijand hen
komt belagen; Cantecleer, klapwiekend gaande voor de lijkbaar,
waarop de door Reinaert vermoorde kip Coppe ligt; Coppe
&#8222;die so wale conste scraven<a title="[margin: (met de pooten) schrabbelen.]"><sup>#</sup></a>." Elders zien wij haan en kippen
op de hanebalken of losloopend bij een schuur, hond en kat
kijvend om een worst, de ooievaar die de kikkers opslokt en
tal van andere beesten die ons slechts terloops genoemd worden.

<p>Dat rumoerig dierenleven in zijne bonte afwisseling wordt
grootendeels afgespeeld onder den blooten hemel in Gods
vrije natuur.

<p>Het is Pinksteren in een heuvelachtig land, bosch en hagen
staan in het groene blad. Op een grasveld houdt Nobel hof;
een hooge steen is 's konings troon. Onbezorgd wandelt
Cantecleer met zijne kippen rond waar de groene velden vol
bloemen staan. Coppe wordt begraven onder de linde (rustplaats
van zoo menig minnend hart!) Bruin trekt naar Malpertuis
door een donker woud, door een wildernis, over een hoogen
breeden heuvelrug. Langs een krom pad bereiken Reinaert en
hij het erf van LAMFROIT, waar een eik ligt dien de boer uit
het bosch heeft gehaald om hem te splijten; een rivier stroomt
in de nabijheid. In die rivier ontkomt de mishandelde beer aan
zijne vervolgers. Op den oever van die rivier ligt hij uitgeput,
als Reinaert die op een heideheuvel een vet hoen heeft verorberd,
daarheen komt om zich wat op te frisschen.

<p>Tibert ontmoet op zijn weg de kraai. &#8222;Al heil, edel voghel!"
roept hij, &#8222;vlieg aan mijne rechterhand voorbij!" Maar de vogel
vliegt in het kreupelhout, links van hem: een kwaad voorteeken!
's Avonds laat bereikt hij Maupertuis; helder als de dag schijnt<a name="206"></a>
de maan over de heide; bij dat licht loopen hij en Reinaert
naar pastoors schuur.

<p>Ver weg van deze streken, in de wildernis, bij een bosch ligt
de bron Kriekeput; alleen uilen nestelen in die eenzaamheid;
jonge berken staan in den bemosten grond om de put. Een
dergelijke wildernis moet het zijn, waarheen Reinaert ten slotte
met zijn gezin de wijk neemt, waar het op de heide en in het
kreupelhout krioelt van patrijzen en ander gevogelte.

<p>Welk een meester toont deze middeleeuwsche dichter zich
reeds in de karakteristiek zijner personages?

<p>Welk een brutale zinnelijkheid is er in dien Reinaert, den
echtbreker; die niet tevreden met de wolvin, ook de gemalin
van den koning, naar het schijnt, te na is gekomen; die voor
zich zelf weet te zorgen en tijdens het gevecht der dorpelingen
met Bruin een vet hoen wegkaapt; hoe grof uiten zich zijne
teleurstelling en zijne minachting voor LAMFROIT, als deze den
beer heeft laten ontsnappen; hij lacht dat hij kraakt bij de
weeklachten der pastoorsche. Hoe gruwzaam is zijn wraak op
Isegrim en Bruin en hoe bitter zijn spot over hun ongeluk.
Bij zijn afscheid weet hij den haas Cuwaert en den ram Belijn
met zich te lokken; den eerste vermoordt hij en zendt den
ander met den kop des vermoorden in een zak naar den Koning
terug; &#8222;er zitten brieven in", zegt hij, &#8222;waarvoor de Koning u
dankbaar zal zijn". Dat is zijn afscheidsgroet. Al zit hij in de
klem, hij verliest den moed niet. Aan 's Konings hof gekomen
na al zijne misdaden, krijgt hij het benauwd; toch houdt hij
het hoofd op, hij loopt als een prins bij den weg. Met de
galg voor oogen spot hij nog met Isegrim. Zijn zelfvertrouwen
begeeft hem ook nu niet, want reeds heeft zijn vindingrijke
geest een uitweg ontdekt: als terloops laat hij iets van een
schat verluiden; wanneer dan de hebzucht van Koning en<a name="207"></a>
Koningin gewekt is, doet hij een kunstig verzonnen verhaal
over eene samenzwering der dieren om Bruin op Nobels troon
te zetten. Dat verhaal besluit hij op voortreffelijke wijze met
de klacht: &#8222;ende arm man Reinaert es de blare<a title="[margin: zondebok.]"><sup>#</sup></a>"; langs dien
weg weet hij het verhaal weer op zich te wenden. Niets is
hem heilig: hij maakt grappen bij de biecht en begint Latijn
te koeteren; als Grimbaert hem berispt dat hij na de biecht
onmiddellijk een aanval doet op eenige kippen, zegt hij: stoor
mij niet in mijne vrome overpeinzingen! Onder het voorwendsel
van Cuwaert een gebed te leeren, grijpt hij hem bij de keel.
Hoe ootmoedig houdt hij zich tegenover den Koning; hoe
nederig tegenover den beer: ik moet wel honing eten uit nood,
een arm man is geen graaf! Maar des te bitterder en onbarmhartiger
is zijn spot later, als hij het spel gewonnen ziet. Want
hij kent geen genade; boven alles is hij <i>fel</i>: &#8222;de felle metten
roden baerde", het &#8222;felle dier", &#8222;die felle creature"&mdash;zoo
noemt de dichter hem bij voorkeur. Zijn eenige zwakke punt
is de liefde voor zijne zoons: Reinaerdijn, wien de knevels al
zoo aardig aan zijn muiltje staan en die een aardje naar zijn
vaârtje zal hebben; Rosseel, &#8222;den schonen dief", die hij zoo
lief heeft als eenig vader zijne kinderen.

<p>Het meest op den voorgrond staan tegenover Reinaert Isegrim
en Bruin, naast Reinaert zijn neef Grimbaert de das, terwijl
Tibert de kater zich later ook tegenover Reinaert plaatst.

<p>Van Isegrim wordt ons meer verhaald dan dat wij hem
zien handelen of hooren spreken. In den aanvang van het verhaal
staat hij met zijne vrouw Hersinde en zijne magen vóór
den Koning; hij is degeen die de reeks der klagers opent. Uit
onderscheiden verhalen blijkt ons, hoe vaak Reinaert en hij
als &#8222;gezellen" er op uit zijn geweest en hoe slecht Isegrim er
gewoonlijk is afgekomen. Bij de voorgenomen terechtstelling
van Reinaert is hij op dreef: hij vermaant zijne magen den<a name="208"></a>
schuldige stevig vast te houden, Hersinde moet den schelm bij
zijn baard grijpen, onderwijl zal hij met Bruin en Tibert de
galg in gereedheid brengen. In zijn triomf over den gehaten
vijand maakt hij bittere grappen in vossetrant. Als hij hoort
dat Reinaert zich heeft weten vrij te pleiten, snelt hij terug
naar 's konings hof en vaart zoo uit, dat de koning boos wordt
en hem met Bruin doet gevangen nemen. Terwijl zijne voorpooten
gevild worden, ligt hij stil; bij Reinaerts spotternijen
verkropt hij zwijgend zijne woede.

<p>Met blijkbaar welbehagen heeft de dichter den beer geteekend
in zijn domme zelfgenoegzaamheid. &#8222;Maak u niet bezorgd
over mij" zegt hij tot den Koning, die hem waarschuwt tegen
Reinaerts bedriegelijken aard. Komisch is hij in zijn naieven
lofzang op den honing, niet minder in de deftigheid waarmede
hij een wijs spreekwoord te pas brengt; hij, de gulzigaard,
over het &#8222;maathouden"! Dan zien wij &#8222;arm man Brune" in
de knijp: met een bebloeden kop, zonder wangen, met slechts
één oor, drijft hij vloekend de rivier af; hijgend van inspanning,
steunend van pijn, ligt hij op den oever; liever dan Reinaerts
bittere grappen te verdragen, springt hij opnieuw in het water.
Welk een krachtig komische werking doet zijn droefheid over
de vermindering van zijn uiterlijk, het verlies van zijne &#8222;mooie
wangen". Wanneer de vos eindelijk als gedaagde aan het hof
verschijnt, springt hij met zijne verwanten op; gretig neemt hij
deel aan de toebereidselen tot de terechtstelling.

<p>Grimbaert de das is de eenige trouwe vriend dien Reinaert
heeft, die hem van den aanvang af verdedigt, die hem trouw
blijft, ook nadat zijn oom hem droevig heeft gelogenstraft. Wanneer
hij ziet, dat Reinaert gevaar loopt door niet aan de indaging
gehoor te geven, brengt hij zelf hem aan 's Konings hof. Is
Reinaert veroordeeld, dan gaat hij met zijne magen heen, om
zijn ooms dood niet te moeten zien. Slecht wordt hij voor zijne<a name="209"></a>
trouw beloond; om zich van de galg te redden, beticht Reinaert
ook hem van deelname aan de samenzwering tegen den koning.

<p>Voor Reinaert pleit, althans in den aanvang, ook kater Tibert.
Maar hij, &#8222;een arm wicht, een clene dier" heeft toch na Bruin's
mislukten tocht weinig trek zijn vriend Reinaert te gaan halen.
Onderweg is hij angstig, al tracht hij zich goed te houden.
Voorzichtig zal hij zijn, maar zijn snoepzucht is hem de baas;
voor de opening in pastoors schuurdeur aarzelt hij, maar
Reinaert weet op zijn eergevoel te werken, zooals ook koning
Nobel dat vroeger gedaan had. In beide gevallen geeft hij aan
dat beroep op zijn eergevoel gehoor; katten zijn immers ook
nu nog dieren &#8222;qui se respectent." Met welbehagen neemt hij
later de beulsrol op zich: &#8222;ic ne dede nie so lieve pine." Het
loopen met het zware stroptouw valt hem wat moeilijk, maar
hij doet het met goeden wille. In groote zorg zien wij hem
ten laatste op de galg blijven zitten, wanneer de raaf het
bericht brengt van Reinaerts vrijspraak.

<p>Daar zijn verder de lichtgeloovige Cuwaert; de waardige
Cantecleer, zoo fier op zijn groot geslacht en zijn wijze echtgenoot;
de angstige en domme ram Belijn en andere dieren
die geheel op den achtergrond blijven. Boven deze staat
koning Leeuw, lichtgeloovig, lichtgeraakt, lichtgesust, een spotbeeld
van een koning, zooals CHARLEMAGNE in zoo menigen
ridderroman.

<p class="quote">Dus siet men dat behendichede
Beter es dan sterchede.
</p>

<p>Die slotverzen van een der fabels uit <i>Esopet</i> moeten wel den
voornamen indruk hebben weergegeven, op de Nederlandsche
gemeenten gemaakt door dit werk, het rechte epos der gemeentenaren.
Voor hen geen ridderidealen noch hooge minne.
Reinaert was een held naar hun hart: een sluwe vermetele boef,<a name="210"></a>
koel van hoofd, scherp van zinnen, tuk op zijn voordeel, die
spot met het gezag en zich weet te handhaven tegen zijne
meerderen; grappenmaker met een scherpe tong, die ook het
heilige niet spaart, die pleizier heeft in eigen schelmstukken;
wien gewetenloosheid en wreedheid werden vergeven, omdat
hij ten slotte zijne zaak wint, en omdat hij bovendien immers
maar een dier was.

<p>Zulk een karakter moet aantrekkelijk zijn geweest voor poorters
en boeren, wier grove zinnelijkheid met moeite in band gehouden
werd door het geloof en de wet, wier nuchter verstand
gescherpt werd vooral door den lust naar voordeel en gewin;
wien hartige scherts en losse grappen zoo smaakten al liep er
wat van SINT ANNA onder; die zelf zoo onbarmhartig en
genadeloos wreed konden te werk gaan tegen hunne vijanden;
die hunne wassende zelfstandigheid hadden te verdedigen tegen
de hoogere standen.

<p>Dat zij van dit dierenverhaal zulk een sterken indruk kregen,
hadden zij te danken aan den voortreffelijken dichter, van wien
wij slechts weten dat hij WILLEM heette, een roman van Madoc
(uit den Britschen sagenkring) had gedicht, en van wien wij
mogen vermoeden dat hij in Oost-Vlaanderen woonachtig was.

<p>Die dichter toonde zijn meesterschap niet alleen in de karakteristiek,
maar ook in den bouw van zijn werk. Welk een
eenheid heerscht daar! Reinaert's figuur beheerscht het gansche
gedicht; hij vervult voortdurend onze gedachten; is hij niet ten
tooneele, dan spreekt men van hem. Doch niet minder voortreffelijk
is de wijze waarop WILLEM al deze, deels overgenomen
deels zelfgekozen, stoffen heeft verwerkt en vereenigd. Hoe is
hij <i>in</i> zijn verhaal, dat slechts hier en daar door eene reflexie
wordt afgebroken. Welk een pleizier heeft hij zelf in zijne stof;
zoo b.v. wanneer hij Reinaert in schoenen van Isegrim's huid
en met een reiszak van Bruin's vel op reis ziet gaan. Trouwens<a name="211"></a>
het gansche gedicht is geboren uit liefde, liefde tot het uitbeelden
van menschen, dieren, de natuur.

<p>Wie zoo geestig kon vertellen, schertsen, parodiëeren, moet
een fijn man zijn geweest.

<p>Van hoeveel takt getuigt het, dat hij Reinaert's overspel met
de wolvin, in het Fransch de spil waarom alles draait, naar
den achtergrond heeft geschoven. Hoe geestig weet hij den
hoofschen spreektrant na te volgen in dat half omsluieren van
het onkiesche, waar Reinaert zijn overspel aan Grimbaert biecht;
want Grimbaert, nog heden een nurksche potentaat maar een
rustig en, voor zijn doen, fatsoenlijk man, moet vooral op dat
oogenblik door Reinaert worden ontzien.

<p>Het verwondert ons niet dat deze dichter juist een Britschen
roman heeft bewerkt en het der moeite waard acht, ons dat in
den aanvang van zijn verhaal mede te deelen.

<p>Maar al was hij fijn, zeker moet hij zich één hebben gevoeld
met zijn volk. Hoe komt de Vlaming in hem reeds voor den
dag, waar hij het juffershondje Cortois Fransch doet spreken;
en Grimbaert bij de biecht tot den Latijn brabbelenden Reinaert
zeggen: &#8222;oom, praat je Fransch? spreek asjeblieft Dietsch, dan
kan ik je verstaan".

<p>Den hoofschen dichter van <i>Sinte Lutgarts Leven</i>, WILLEM
VAN AFFLIGHEM, smaakten die dierfabels blijkbaar niet, die
opgesmukte leugenverhalen van ezels die dansen en springen,
van rammen die de mis bedienen<a href="#6.28">[28]</a>.

<p>Maar het Vlaamsche volk, onbekommerd om dat vonnis, is
zijn Reinaert blijven genieten en het Nederlandsche volk is
gevolgd waar de Vlaming voorging. Eeuw in eeuw uit, in
omwerkingen van velen aard, in volksboek, volkslied, volkssprookje
kwam &#8222;'t looze Reintje" de geesten bekoren met zijne
vernuftige bedriegerijen, zijn gezonde luim, zijn luchtigen of
scherpen spot. Die verhalen zijn nu beperkt vooral tot de<a name="212"></a>
kinderkamer. Nog heeft geen geniaal Nederlandsch dichter aan
deze stof opnieuw de hand geslagen, om haar te verwerken
in den geest van het oude gedicht of om er zijn eigen
omgeving parodieerend in af te beelden.

<p>Doch hetzij zulk een dichter kome of niet, voor ons blijft
het gedicht <i>van den vos Reinaerde</i> een kleinood der Dietsche
letterkunde, en de nagenoeg onbekende WILLEM een dichter
die onder de middeleeuwsche kunstenaars van het woord te
onzent geen meerdere en te nauwernood zijns gelijke heeft
gevonden.<a name="213"></a>

<hr>

<h3>AANTEEKENINGEN</h3>

<p class="footnote">[Voetnoot <a name="6.1">1</a>: Uitgave van Dr. A. BEETS. (Groningen. WOLTERS. 1885).]

<p class="footnote">[Voetnoot <a name="6.2">2</a>: Fragmenten van een bestiaris van minnen (oorspronkelijk of
vertaald?) en van een gedicht getiteld &#8222;<i>Hier beghint Ovidius</i>", dat
uit het Fransch is vertaald, uitgeg. door BORMANS in: <i>Bulletins de
l'Acad. Roy. de Belgique</i>, T. XXVII, 488.

<p class="footnote">MAERLANT'S mededeeling in <i>Der Naturen Bloeme</i>, (ed. VERWIJS),
bl. 5. Zie voorts over de <i>bestiaires</i>: PETIT DE JULEVILLE, a.w. II,
164 suivv. en: <i>Geschichte des Physiologus</i> von Dr. F. LAUCHERT.
Strassburg. 1889.]

<p class="footnote">[Voetnoot <a name="6.3">3</a>: Ik volgde hier hoofdzakelijk de voorstelling van BÉDIER in zijn
bekend werk <i>Les Fabliaux</i>.]

<p class="footnote">[Voetnoot <a name="6.4">4</a>: Vgl. het artikel van Dr. J.W. MULLER in <i>Taal en Letteren</i>,
XIV, 490.

<p class="footnote">De verzen uit <i>Sinte Lutgart's Leven</i> (II, 95&ndash;6):

<p class="footnotequote">Daer doen si stomme beesten spreken
<i>Daer doen si simmen speren breken</i>
</p>

<p class="footnote">wijzen ook daarop. Uit het door mij gecursiveerde vers mag men
opmaken, dat hier sprake is van een fabel of een verhaal waarin een
tournooi van apen wordt beschreven. Zulk een verhaal is, mijns
wetens, niet tot ons gekomen.]

<p class="footnote">[Voetnoot <a name="6.5">5</a>: T.a.p. I, 96, vs. 69. Vgl. voorts de uitgave van Dr. TE WINKEL.]

<p class="footnote">[Voetnoot <a name="6.6">6</a>: Aldus versta ik de verzen (vs. 19&ndash;20):

<p class="footnotequote">Maer merket ende hoert
Meer die redene dan die woert.]
</p>

<p class="footnote">[Voetnoot <a name="6.7">7</a>: Vgl. b.v. n<sup>o</sup>. 11, 1&ndash;2; 28, 1 vlgg.; 42, 1 vlgg.]

<p class="footnote">[Voetnoot <a name="6.8">8</a>: De afschrijver voegde hieraan weer een paar onnoodige verzen toe.]

<p class="footnote">[Voetnoot <a name="6.9">9</a>: Vgl. n<sup>o</sup>. 3; n<sup>o</sup>. 50; n<sup>o</sup>. 30; n<sup>o</sup>. 66. Het Latijn heeft op deze
plaatsen niets van dien aard.]<a name="214"></a>

<p class="footnote">[Voetnoot <a name="6.10">10</a>: n<sup>o</sup>. VII, XLV, LX, LXII, LXIII. Ook de fabel van den strijd
tusschen den buik en de overige ledematen verplaatst ons buiten de
dierenwereld (LXV).]

<p class="footnote">[Voetnoot <a name="6.11">11</a>: De vier laatste verzen kunnen, zooals FRANCK opmerkte,
onmogelijk van den oorspronkelijken Nederlandschen bewerker zijn.

<p class="footnote">Het Latijnsche verhaal heeft op de overeenkomstige plaats slechts
het volgende: "Accepit (aquam) bibit et exinde habiit. Cumque ille
videret feminam pulcram, rediens consolatur eam. Iterum sic fecit et
tertio." Vgl. <i>Romulus</i> (ed. OESTERLEY. Berlin. Weidmannsche Buchhandlung),
p. 69, III, 9.]

<p class="footnote">[Voetnoot <a name="6.12">12</a>: Een zeer goed overzicht van deze stof en de literatuur
daarover gaf Dr. A.J. BOTERMANS in zijn Proefschrift: <i>Die hystorie
van die seven wijse mannen, van romen.</i> 1898. De Erven F. BOHN.
Haarlem. Hoofdstuk I.]

<p class="footnote">[Voetnoot <a name="6.13">13</a>: Vgl. daarover: Dr. H.P.B. PLOMP, <i>De Middelnederlandsche
bewerking van het gedicht van den VII. vroeden van binnen Rome.</i>
(Utrecht. 1899).]

<p class="footnote">[Voetnoot <a name="6.14">14</a>: I, p. 92.]

<p class="footnote">[Voetnoot <a name="6.15">15</a>: Vgl. <i>Esopet</i>, vs. 51&ndash;2:

<p class="footnotequote">Mi es te nacht een dief verstolen,
Die mi op thoeft was bevolen
</p>

<p class="footnote">met <i>VII. Vroeden,</i> 3248&ndash;9:

<p class="footnotequote">Ende hem van der galgen verstolen,
Die hem te wachten was bevolen.
</p>

<p class="footnote">Ik verwijs naar de editie van STALLAERT. Zie ook de critiek dier
uitgave van Dr. STOETT in <i>Noord en Zuid</i>, X, 6.]

<p class="footnote">[Voetnoot <a name="6.16">16</a>: Vgl. het a.w. van Dr. PLOMP, bl. 51 vlgg.

<p class="footnote">Het realistisch-erotisch element o.a. in een vers als 1921: "<i>Maer so
een meer maelt, so hi moeder es.</i>" (Vgl. mijn <i>Lied in de Midd.</i> over
de molenaarsliederen bl. 308, 409 vlgg.). Met vs. 1519 vlgg. (het
verbod van 's avonds zonder licht uit te gaan) vgl. men deze keur
van Antwerpen van 1438-'9: &#8222;dat nyement by nachte en ga achter
de straten na de diefclocke sonder lanteern ofte licht." (<i>Antw. Bibliophilen</i>,
n<sup>o</sup>. 3, bl. 134).]

<p class="footnote">[Voetnoot <a name="6.17">17</a>: Een overzicht der literatuur bij TE WINKEL en PETIT. Daarbij
moet gevoegd worden vooral: <i>Les Sources du Roman de Renart</i> par
L. SUDRE, (Paris, 1893); een overzicht van dat werk door Prof.
J.W. MULLER in <i>Taal en Letteren</i> van 1895; de nieuwe uitgave
<a name="215"></a>
&#8222;<i>van den Vos Reinaerde</i>" door BUITENRUST HETTEMA en MULLER;
de artikelen dezer geleerden in <i>Taal en Letteren</i>, 14e jaargang.

<p class="footnote">Ik verwijs hier naar de voortreffelijke uitgaaf van Prof. MARTIN;
voor de Fransche branches naar MARTIN'S <i>Roman de Renart</i>, ook
naar een uitnemend artikel van VORETZSCH in <i>Zeitschr. für roman.
Philol.</i>, XV en XVI.]

<p class="footnote">[Voetnoot <a name="6.18">18</a>: Nog in de 14e eeuw krioelde het in het Brugsche Vrije en
trouwens in gansch Vlaanderen en Brabant van wolven. Vgl. <i>Siècle
des Artevelde</i>, p. 251 en <i>Mém. Cour. de l'Acad. Royale de Belg.</i>,
XXXII, 221.]

<p class="footnote">[Voetnoot <a name="6.19">19</a>: Vgl. daarover de mededeelingen van JONCKBLOET en MARTIN;
Prof. J.W. MULLER heeft nog op eenige andere punten gewezen in
het genoemde artikel in <i>Taal en Letteren</i>.]

<p class="footnote">[Voetnoot <a name="6.20">20</a>: Vgl. <i>Reinaert</i>, vs. 623&ndash;6 met <i>Br.</i>, XIV, 302&ndash;6 (al is daar
geen &#8222;gepeins" maar &#8222;dire soef"); dit &#8222;binnensmonds spreken" ook
I, 2785, 2841. <i>Rein.</i>, 960-'81 met <i>Br.</i>, X, 687&ndash;716; <i>Rein.</i>, 1258 vlgg.
met <i>Br.</i>, I, 879&ndash;882; VI, 207&ndash;224; <i>Br.</i>, I b. 2702&ndash;2722; <i>Rein.</i>,
3368 vlgg. met <i>Br.</i>, I, 942&ndash;3; <i>Rein.</i>, 1510 vlgg. met <i>Br.</i>, I, 1050-'54
en XIV, 258&ndash;9, 665 vlgg.]

<p class="footnote">[Voetnoot <a name="6.21">21</a>: Vgl. de door JONCKBLOET uitgegeven fragmenten (<i>Karel de
Groote en zijne XII. Pairs</i>), p. 55, 60, 169, 182, 233 vs. 60, 244.]

<p class="footnote">[Voetnoot <a name="6.22">22</a>: De bedoelde plaatsen in den <i>Reinaert</i> zijn: vs. 62: &#8222;Isingrijn
ende sine maghe"; 1024: &#8222;te lachtre allen sinen maghen"; vs. 1084&ndash;5;
voorts: vs. 1666: &#8222;ghi sijt mijn maech: u souts vernoien || seidic
eneghe dorperheit"; ook vs. 1755: &#8222;so arem no van so cranken
maghen"; vs. 1850: &#8222;Bruun spranc up met sinen maghen"; 1884&ndash;5:
&#8222;Orlof nam Grimbeert die das || Met Reinaerts naesten maghen";
1899&ndash;1900: &#8222;al es Reinaert selve quaet || hi hevet meneghen goeden
maech"; 2191: &#8222;som van minen liefsten maghen || die ic node soude
bedraghen" (ook vs. 2228, 2913); vs. 2463: &#8222;ser Isingrijns maghe";
2720: &#8222;doe haddics rauwe als een sijn maech"; 3398&ndash;9: &#8222;hi was
een deel des coninx maech || hi mocht wel doen"; vs. 3449: &#8222;alle
sheren Belijns maghe"; 3456&ndash;7: &#8222;Reinaerde ... ende allen sinen
maghen".]

<p class="footnote">[Voetnoot <a name="6.23">23</a>: Vgl. <i>Rein.</i>, 11&ndash;17, 32&ndash;7 met <i>Flor. en Blanc.</i>, 1&ndash;13, 65&ndash;75;
<i>Rein.</i>, 1&ndash;9 met <i>Wal.</i>, 1&ndash;6; <i>Rein.</i>, 1&ndash;2 met <i>Wal.</i>, 23&ndash;24.]

<p class="footnote">[Voetnoot <a name="6.24">24</a>: Vgl. FRANK'S uitgave van den <i>Alexander</i>, Inl. XVII-XVIII.
F. gelooft, dat MAERLANT hier onder WILLEM'S invloed gestaan heeft.
Mij komt dat reeds op zich zelf onwaarschijnlijk voor. Doch bovendien:
bij de door F. genoemde plaatsen is door VERDAM in zijne recensie<a name="216"></a>
van F.'s werk nog eene treffende plaats gevoegd nl.: <i>Alex.</i>, VIII, 315
te verg. met <i>Rein.</i>, 1589.

<p class="footnote">VERDAM schijnt niet te hebben opgemerkt of der vermelding waard
geacht, dat de rijmen dier verzen: <i>oghen</i> || <i>ghedoghen</i> in datzelfde
boek nog tweemaal voorkomen: VIII, 251&ndash;2, 751&ndash;2.

<p class="footnote">Nu is het toch waarschijnlijker dat een paar verzen uit den <i>Alexander</i>,
welker rijmklanken nog tweemaal terugkeeren, WILLEM in het oor
zijn blijven hangen, dan dat MAERLANT het ééne verspaar uit den
<i>Reinaert</i> zou herhaald en nog tweemaal diezelfde rijmklanken gebruikt
hebben.

<p class="footnote">Ten slotte wijs ik nog op de overeenkomst tusschen het begin van
WILLEM'S proloog en dat der <i>Enfances Ogier</i> van ADENEZ LE ROI:
Li roi ADANS ne veut plus endurer que li estoire d'Ogier, le vassal
ber, soit corrompue, pour ce i veut penser etc.]

<p class="footnote">[Voetnoot <a name="6.25">25</a>: Vgl. o.a. <i>Rein.</i> 83, 90, 142, 622, 656, 941, 1090, 1450, 1713,
1813, 2060, 2153, 2271, 2282, 2435, 2471, 2722, 2739, 2959, 2980,
2993, 3241, 2839, 2844, 2048 en tal van andere plaatsen.]

<p class="footnote">[Voetnoot <a name="6.26">26</a>: 1159&ndash;1160.]

<p class="footnote">[Voetnoot <a name="6.27">27</a>: Vgl. <i>Br.</i>, I, 271, 342; 134: &#8222;Hersent rogist, si ot vergoine";
967: &#8222;au col li met andous les braz"; 1447-'59: &#8222;Renart mist l'anel
en son doi"; 1617: &#8222;baignier ... ventuser ... sener"; 344; 577
(&#8222;onques n'i ot resne tenue"); 580: &#8222;Iloc s'arestent li destrer"; 705:
&#8222;tant a alé esporonant"; 744: &#8222;tant a sa mule esporonee" en voorts
1146, 1190, 1461&ndash;2. Het kasteel: vs. 953, 961, 1120; <i>Br.</i>, I a.; het
Grieksch vuur I, 282.]

<p class="footnote">[Voetnoot <a name="6.28">28</a>: T.a.p. II, 89 vlgg.]<a name="217"></a>

<hr>

<h2>VROEGSTE LYRIEK.</h2>

<p class="intro">Hoofsche lyriek. Geestelijke lyriek. Het volkslied.

<p>VELDEKE'S minneliederen&mdash;wij zagen het in een vroeger
hoofdstuk&mdash;vertoonen den invloed der Oudfransche lyriek;
in hun Middelhoogduitsch gewaad staan zij volkomen op hunne
plaats tusschen de werken der Minnesinger, omdat immers ook
de Duitsche lyriek van minne zich had ontwikkeld onder den
invloed der Fransche. Of HADEWYCH Fransch en de Fransche
lyriek heeft gekend, weten wij niet; woorden als <i>zeelde</i> en
<i>merkaren</i> in hare poëzie wijzen eer naar de lyriek der Minnesinger;
doch dat zij de wereldlijke minnepoëzie moet gekend
hebben, kan nauwlijks betwijfeld worden<a href="#7.1">[1]</a>.

<p>Het is geen toeval dat VELDEKE en waarschijnlijk ook HADEWYCH
tot den adel behoorden; de erotische lyriek immers,
waarop wij het oog hebben, was <i>hoofsche</i> lyriek, werd vooral
door den adel voor den adel gemaakt; tot den adel behoorden
zoowel de Zuidfransche troubadours als de Hoogduitsche Minnesinger.
Een aantal Zuidnederlandsche edelen uit Brabant, Vlaanderen,
het Doorniksche, Artois volgden hun voorbeeld; onder
hen HENDRIK III, hertog van Brabant (± 1260). De Fransche
minnepoëzie dezer Zuidnederlandsche dichters draagt in hoofdzaak
hetzelfde karakter als de overige &#8222;lyrique courtoise", die
wij reeds in VELDEKE'S werk leerden kennen; wij vinden hier
dezelfde opvatting en voorstelling der liefde, de geveinsde
wanhoop, dezelfde klachten, hetzelfde smachten, talrijke jeux-parti's<a name="218"></a>
(tenzonen) waarin twee tegenovergestelde meeningen door
een paar vrienden verdedigd worden, vele pastourellen; niet
zelden vangt een lied aan met een klein natuurschetsje, vele
dezer stukjes vertoonen een refrein. Zoo klaagt QUENES DE
BETHUNE die blijkbaar ter kruisvaart gereed staat:

<p class="quote">Aï, amors, com dure departie,
Me covient faire à perdre la millor
Ki onkes fust amée ne servie;
Deus me ramainst à li, par sa douçor,
Si voirement com j'en part à dolor!
Deus, c'ai je dit! Jà ne m'en part je mie:
Se li cors vait servir Nostre Signor,
Tous li miens cuers remaint en sa baillie.
</p>

<p>GUILLAUME DE BETHUNE begint een lied aldus:

<p class="quote">Kant li boscage retentist
Dou chant des oisillons en mai
Et la rose el vergier florist,
En icel tens joious et gai,
Lors chanterai de cuer verai,
Car quant li maus d'amer me prist,
El plus haut lieu del mont me mist.
</p>

<p>Verderop in dat lied lezen wij:

<p class="quote">Douce Dame, quant je vos vi
A celle fois premièrement,
Ne cuidai pas il fust issi
De tout en tout à vo talent;
Por vos languis à esciant,
Et quant n'i puis merci trover,
Bien veul morir por bien amer<a href="#7.2">[2]</a>.<a name="219"></a>
</p>

<p>Heeft er geen Dietsche minnepoëzie van dezen aard bestaan?
Men moet het wel gaan vermoeden, indien men ziet, dat er
meermalen gewag van wordt gemaakt. In den proloog der
<i>Disticha Catonis</i> lezen wij:

<p class="quote">Dieghene die in haren sinne
Draghen waerlike<a title="[margin: wereldsche.]"><sup>#</sup></a> minne,
Si maker of riim ende liet.
</p>

<p>Dat deze dichter het oog heeft op wereldsche, zinnelijke
liefde, blijkt wel uit hetgeen hij laat volgen:

<p class="quote">Der minne so ne draghic niet<a href="#7.3">[3]</a>
</p>

<p>ook uit zijne uitdrukking &#8222;ter minnen dienste staen" die immers
ontleend is aan de hoofsche lyriek.

<p>Ook WILLEM VAN AFFLIGHEM klaagt over hen

<p class="quote">Die loes baraet<a title="[margin: sluw bedrog.]"><sup>#</sup></a> ende arge treken
Bedekken metter minnen name
</p>

<p>over de dwazen die behagen scheppen in zulke beuzelachtige
rijmen<a href="#7.4">[4]</a>.

<p>Doch de merkwaardigste dezer bewijsplaatsen is ongetwijfeld
die waar MAERLANT zijne hoorders tegen deze minnepoëzie
waarschuwt en haar tevens kenschetst. In zijn <i>Wapene Martijn</i>
zegt hij tot zijn vriend:

<p class="quote">Martijn, ic ben wel berecht:
Het seghet al, heren ende knecht<a title="[margin: schildknaap.]"><sup>#</sup></a>,
Vrouwen ende joncfrouwen,
In sanghe ende in rime slecht,
Dat si met minnen sijn verplecht<a title="[margin: verstrikt.]"><sup>#</sup></a>,
Ende men cans niet bescouwen.
Mi dinke dat al die werelt vecht<a name="220"></a>
Jeghen der reenre minnen lecht
Ende volghen ontrouwen.
Menich seghet nu ende echt<a title="[margin: daarna.]"><sup>#</sup></a>:
&#8222;Mijn sin is ane u ghehecht
So sere, ic wane bedouwen"<a title="[margin: wegkwijnen.]"><sup>#</sup></a>;
Achtre maken si de mouwen<a title="[margin: steken zij er den draak mede.]"><sup>#</sup></a><a href="#7.5">[5]</a>.
</p>

<p>MAERLANT heeft hier blijkbaar het oog op edelen als dichters
en lezers van minnepoëzie. Dat echter ook geestelijken zulke
minnepoëzie maakten, blijkt ons uit den <i>Spieghel Historiael</i>.
In zijn voorbeeld, VINCENTIUS' <i>Speculum</i>, worden de wereldsche
geestelijken dier dagen berispt, wier gefriseerde lokken en geparfumeerde
kleederen eene andere dan &#8222;heilige minne" verraden
en die zoete minnebrieven schrijven. Voor de woorden: &#8222;dulces
literulas sanctus amor non habet" vinden wij bij MAERLANT:

<p class="quote">    noch laten gaen
Salute, subtijleke ghedicht
Ende met sconen rimen verlicht<a href="#7.6">[6]</a>.
</p>

<p>Het is natuurlijk denkbaar, dat in het viertal aangehaalde
plaatsen gedoeld wordt op Fransche minnepoëzie, doch het
kan niet waarschijnlijk worden geacht. Zoowel de dichter der
<i>Disticha Catonis</i> als MAERLANT richtten zich immers niet in
de eerste plaats tot edelen; onder de gemeenten was kennis
van het Fransch in dezen tijd allerminst verbreid, en het is de
vraag of de geestelijken waarvan MAERLANT spreekt, het Fransch
zoo gemakkelijk hebben gehanteerd dat zij er verzen in konden
maken. Afgaand op de bovenvermelde plaatsen mag men vermoeden,
dat er omstreeks het midden der 13<sup>de</sup> eeuw vrij wat
Dietsche minnelyriek moet zijn geweest. Doch in ieder geval is
er maar zeer weinig van overgebleven.

<p>Toen MAERLANT zich zoo scherp uitliet tegen de wereldschgezinde<a name="221"></a>
&#8222;clerken" zijner dagen die minnepoëzie dichtten,
herinnerde hij zich misschien niet dan met berouw, dat hij,
ook een &#8222;clerc", indertijd den roman <i>van Troje</i> had vertaald
waarin de minne zooveel plaats beslaat. Zou hij zelf nooit een
minneliedje hebben gedicht ter eere van de onbekende jonkvrouw
voor wie hij zijn <i>Alexander</i> heeft bewerkt? Het is licht
mogelijk. In allen gevalle heeft het hem niet ontbroken aan de
vereischte handigheid. Hoe gemakkelijk vloeit uit zijn ganzeschacht
voor een enkelen Franschen regel dit lyrisch couplet:

<p class="quote">Nye en droech vrouwe
Ghestadighen rouwe,
Noch nummer en doet;
Haer ketsen<a title="[margin: zich inspannen.]"><sup>#</sup></a>, haer jaghen,
Haer mynne draghen
Is saen te voet<a href="#7.7">[7]</a>.
</p>

<p>Deze verzen en de minneliedjes die aan Hertog JAN I VAN
BRABANT worden toegeschreven, is alles wat ons van de hoofsche
lyriek dier tijden is overgebleven. Waarschijnlijk zijn niet alle,
aan Hertog JAN toegeschrevene, minneliederen die ons slechts
in Hoogduitsche overzetting bewaard bleven, inderdaad door
hem gedicht. Een vijftal dat zich gemakkelijk tot het Middelnederlandsch
laat terugbrengen, zullen wij aan hem mogen
toekennen; de overige zijn misschien door hem in het Middelhoogduitsch
gedicht of anders te onrechte op zijn naam gesteld<a href="#7.8">[8]</a>.

<p>In deze minneliedjes is weinig eigens of karakteristieks, maar
zij zijn bevallig en welluidend. Zoo b.v.:

<p class="quote">Eens meienmorgens vroe
Was ic opgestaen;
In een scoen boemgaerdekijn
Soudic spelen gaen.<a name="222"></a>
Daer vant ic drie joncfrouwen staen;
D'ene sanc voren, d'ander sanc na:
Harba lori fa, harba harba lori fa, harba lori fa.

Doe ic versach dat scone cruut
In den boemgaerdekijn,
Ende ic verhoerde dat soete geluut
Van den mageden fijn,
Doe verblide dat herte mijn,
Dat ic moeste singen na:
Harba lori fa, enz.

Doe groette ic die allerscoenste,
Die daer onder stont;
Ic liet mine arme al omme gaen;
Doe ter selver stont
Ic woude se cussen an haren mont;
Si sprac: &#8222;laet staen, laet staen, laet staen!"
Harba lori fa, enz.
</p>

<p>Het refrein, hier waarschijnlijk louter muzikaal, vindt men
ook in de overige liederen. In het bovenstaande liedje ziet men,
gelijk elders zoo vaak, de liefde ontluiken in de vrije natuur.
Overigens vinden wij hier de gewone klachten, verzuchtingen
en betuigingen.

<p>Dat er naast eene hoofsche eene geestelijke lyriek heeft bestaan,
is ons overvloedig gebleken uit de poëzie van HADEWYCH.

<p>Het is niet aannemelijk dat HADEWYCH de eenige zij geweest
die van &#8222;minne" gezongen heeft of de godsdienstige verlangens
en behoeften des harten geuit in liederen of andere lyrische
vormen. Dat men in dezen tijd geestelijke liederen heeft gekend,
weten wij uit het <i>Leven van Sinte Lutgart</i>. In een visioen<a name="223"></a>
ziet zij de heilige jonkvrouwen CECILIA en CATHERINA naderen,
achter haar eene schare groote schoone maagden, in witte stolen
gekleed, met een bloeienden tak in de hand; in het naderen
zingen zij &#8222;enen leec van minnen"<a href="#7.9">[9]</a>. Uit dit zeldzaam, slechts
hier voorkomend, woord <i>leec</i> blijkt in allen gevalle dat ook
WILLEM VAN AFFLIGHEM geestelijke liederen kende. Doch daartoe
bepaalt zich onze wetenschap in dezen.

<p>Waarschijnlijk zullen sommige geestelijke liederen, die ons
slechts in latere redactie's bekend zijn, nog uit dezen tijd dagteekenen.
Zoo b.v. het lied:

<p class="quote">Nu zijt wellecome, Heere Christ,
Want ghy onser alder Heere bist
    enz.
</p>

<p>dat in Duitschland algemeen bekend is geweest en daar reeds
vóór het jaar 1000 moet bestaan hebben; doch met zekerheid
is hier niets te zeggen<a href="#7.10">[10]</a>.

<p>Zouden ten slotte ook hier te lande geene liederen of andere
korte lyrische gedichten zijn gemaakt op gebeurtenissen die het
gansche volk of een aanzienlijk volksdeel ontroerden? Reeds
op zich zelf moet dat in dezen tijd waarschijnlijk worden geacht;
doch ook hier zijn ons meer aanwijzingen dan teksten van
liederen overgebleven. Welke gebeurtenissen kunnen de bewoners
dezer landen sterker hebben ontroerd dan de kruistochten?
Toch is ons geen enkel lied of gedicht overgebleven, dat eene
herinnering aan die tochten bewaart. Zijn zulke liederen er niet
geweest? Het is mogelijk, doch mij niet gebleken<a href="#7.11">[11]</a>.

<p>Liederen, vóór of in den strijd aangeheven&mdash;men zou ze
in navolging van onze oostelijke buren: <i>wijchliederen</i> kunnen
noemen&mdash;waren bij de Germanen vanouds bekend<a href="#7.12">[12]</a>. Een
dezer liederen is, hoe zeer dan ook verminkt, door een Engelsch
<a name="224"></a>
kroniekschrijver voor ons bewaard. MATTHAEUS PARISIENSIS
vertelt ons, dat drieduizend Vlaamsche soldaten, in dienst van
ROBERT graaf van Leicester naar Engeland gekomen in 1173,
vóór den strijd in een vlakte een reidans uitvoerden en daarbij
zongen:

<p class="quote">Hoppe, hoppe, Wilekin, hoppe, Wilekin,
Engelond is min ant tin <a href="#7.13">[13]</a>.
</p>

<p>Hoe onverstaanbaar deze regels in dezen vorm ook mogen
zijn, het feit: dat een krijgslied gezongen werd, mag opmerkelijk
heeten en niet minder: dat wij hier het van ouds bestaand
verband tusschen zang en dans nog vermeld vinden; dat verband
is misschien nog zichtbaar in het herhaalde <i>hoppe</i><a href="#7.13">[13]</a>.

<p>Verhalen van oorlogen en gevechten, zooals in een veel
vroeger eeuw de Friesche zanger BERNLEF er zong, werden
ook in MAERLANT'S tijd blijkbaar nog altijd tot liederen verwerkt.

<p>In zijn roman <i>van Alexander</i> zegt hij:
<p class="quote">Alse die liede seghe ghewinnen,
Spreectmen verre van haren daden
Ende singht er af in meneghen staden.
</p>

<p>Op een andere plaats in datzelfde werk verdietscht hij de
Latijnsche woorden: &#8222;toto radiaret in orbe" door:
<p class="quote">Men soude van siere doghet singhen
Al van daer die sonne up staet,
Tote daer soe weder neder gaet.
</p>

<p>Ook de typische uitdrukking <i>een nieuw lied</i> waarmede de
liedjesdichters en liedjeszangers vanouds de nieuwsgierigheid
van het publiek hebben geprikkeld, is aan MAERLANT reeds
bekend, zooals blijkt uit het vers waarin hij van ALEXANDER zegt:
<p class="quote">Van joien sanc hi nuwen sanc<a href="#7.14">[14]</a>.<a name="225"></a>
</p>

<p>Toen de slag bij Woeronc (1288) geleverd zou worden tusschen
de Brabanders eenerzijds, de Gelderschen en hunne
bondgenooten anderzijds, waren er blijkbaar spotdichten gemaakt,
waarin JAN VAN BRABANT en de zijnen vergeleken
werden bij een haan met zijne hennen, hunne tegenstanders
bij valken en blauwvoeten<a href="#7.15">[15]</a>.

<p>Dat ook gevechten van minder omvang en beteekenis misschien
reeds in de 12<sup>de</sup> eeuw in een lied werden bezongen, blijkt
ons uit eene mededeeling van den kroniekschrijver LAMBERT
VAN WATERLOOS. Niet lang vóór 1108 werd in de buurt van
Doornik een gevecht geleverd, waarin tien broeders sneuvelden;
een treurlied over dat gevecht werd nog in latere tijden door
liedjeszangers gezongen<a href="#7.16">[16]</a>. Deze liedjeszangers waren met de
pijpers, fluitspelers en andere muzikanten dier dagen de bewaarders
en verbreiders, misschien ten deele ook de dichters
van zoovele liederen die toentertijd bestaan moeten hebben,
doch, naar het schijnt, voorgoed verdwenen zijn.

<p>Omstreeks het midden der 13<sup>de</sup> eeuw moet er een aantal
vroolijke, dartele of ontuchtige liederen hebben bestaan. Met
het oog op den volksaard zouden wij dat wel reeds mogen
vermoeden, doch zekerheid in dezen wordt ons verschaft door
den vroeger genoemden THOMAS VAN CANTIMPRÉ in zijn
<i>Liber Apum</i> (&#8222;der Biën Boeck") dat tusschen 1258&ndash;1261 geschreven
is. In menig verhaal, door den schrijver tot stichting
of waarschuwing verteld, vinden wij eene kostbare bijdrage tot
onze betere kennis van het leven onzer voorouders.

<p>Zoo lezen wij b.v.: &#8222;Inder sceydinghe des landes van Vlanderen
ende Brabant is gheleghen een groot dorp vol volckes
ende inden dorpe was karcwijdinghe, ende daer waren vele
menschen verghadert te spelen, onder wien dat was een piper
als wij ghehoert hebben van meyster WILHELMUS, die een
gheleert ghoet priester is ende gheboren van den selven lande.<a name="226"></a>
De voergheseide piper verwecte mit sinen springhen die jonghelinghen
ende ander maechden tot onkuussche liedekens te singhen.
Daer nae doe die hemel des avondes verdonckert was ende
alleman te huys ghinck, was alleen de piper noch niet ghesadet
van den spele ende ghinc over den weghe singhende mitten
pipen". Een onweer komt op en twee herdersjongens, die den
pijper vergezellen, zien dat hij, door den bliksem getroffen,
ineenzinkt. &#8222;Mercke hier", besluit de schrijver, &#8222;dat alle die
gheen die de heylighe karchove ende karcken onteren mit
schandelicken sanghen ende spelen waerdich zijn soedanigher
wraeken"<a href="#7.17">[17]</a>.

<p>Elders zegt de schrijver, sprekend over een edel en heilig
man, Heer GOESEN VAN VELPEN, ridder in Brabant: &#8222;hy hadde
eenen knechte, ghelijckerwijs als hi mi selven vertelt hevet,
die geset was des nachtes te waken. Dese selve voerghenoemde
knecht was seer ydel in allen doechden ende was oeck mede
des selve ghelijkes seer oncuus ende hi plach te pipen ende te
singhen ende vergaderde vele maechden ende jonghelinghen.
Do dese voerghenoemde knechte eens avondes pijpede ende
dansede, ghevielt dat die ridder (zijn here) sach alte openbaerlijke
dat die helsche duvel mit hoernen ende mit bernenden
oghen voer den piper huppelde ende spranc, ende tot menigherhande
maniren zijnre beweghinghe hem menichsins verblidede.
Doe dat die here den knecht gheseyt hadde ende hi niet aflaten
en wolde vanden verdoemelijcken spele ende alremeest van den
oncuuschen lieden daer hi die magheden mede verweckede,
gaf hem zijn here oerlof ende dreef hem van daer." Weinig
tijds later wordt ook deze knecht &#8222;van gode gheslaghen"<a href="#7.18">[18]</a>.

<p>&#8222;Wie twijfelt er aan", vraagt THOMAS VAN CANTIMPRÉ op
eene andere plaats van zijn boek, &#8222;dat door ontuchtige minneliederen
de harten ook van kloosterlingen en oprechte geloovigen
dikwijls verontrust worden?"<a href="#7.19">[19]</a>.<a name="227"></a>

<p>Naar het schijnt, werden er toentertijd ook schandelijke
Sint-Maartensliedjes gedicht en gezongen. Een duivel die in den
jare 1216 eene adellijke jonkvrouw te Nivelles in Brabant kwelde,
zou ten aanhoore van het volk gezegd hebben: &#8222;dat vermaarde
lied van <i>Martijn</i> heb ik met een mijner gezellen vervaardigd
en in verscheidene deelen van Frankrijk en Duitschland verbreid."
De schrijver voegt er aan toe: &#8222;dit nu was een zeer
schandelijk lied, door dartel handgeklap begeleid"<a href="#7.20">[20]</a>.

<p>Wat men nu ook denken moge van den gehoornden danser
met zijne brandende oogen, die voor den pijper uit danste,
men zal kwalijk geloof kunnen weigeren aan het getuigenis van
CANTIMPRÉ dat er toentertijd vrij wat dartele of ontuchtige
minneliederen bestonden. Begrijpelijk is: dat die liederen meest
's avonds gezongen werden, als de dagtaak was afgeloopen;
opmerkelijk: dat het lied hier gewoonlijk voorkomt, begeleid
door muziek en dans, waarmede het vanouds verbonden is
geweest.

<p>Geen enkel dier liederen schijnt bewaard te zijn gebleven.
Zij zijn verstoven met het dartele jonkvolk dat ze gezongen
heeft op zomeravonden bij den reidans onder het spel van
den pijper. De zangers konden ze niet opschrijven al wilden
zij; wie schrijven konden, zullen het niet der moeite waard
hebben geacht. Iets anders was het wat de meerderheid der
burgerij vroeg en wat men schrijvenswaard achtte: werken
die nuttige kennis bevatten, die de ontwikkeling van geest en
gemoed bevorderden. Die kennis en ontwikkeling werd hun
rijkelijk verschaft door den man die meer dan eenig ander zijner
tijdgenooten in zijne werken eene samenvatting en een beeld
geeft van zijn tijd: JACOB VAN MAERLANT.<a name="228"></a>

<hr>

<h3>AANTEEKENINGEN.</h3>

<p class="footnote">[Voetnoot <a name="7.1">1</a>: Over den vermoedelijken invloed van VELDEKE'S poëzie op de
hare vgl. MARTIN JÖRIS, <i>Untersuchungen</i> enz., bl. 81 vlgg.]

<p class="footnote">[Voetnoot <a name="7.2">2</a>: Vgl. hetgeen ik hierover vroeger heb geschreven in mijn <i>Lied
in de Middeleeuwen</i>, bl. 252 vlgg.

<p class="footnote">De aangehaalde verzen zijn te vinden in: <i>Trouvères Belges du
XIIe au XIVe siècle....</i> par A. SCHELER, p. 2, 35, 36.]

<p class="footnote">[Voetnoot <a name="7.3">3</a>: <i>Der</i> moet hier opgevat worden, gelijk niet zelden op andere
plaatsen, als aanwijzend voornaamwoord; vgl. ook den variant: <i>Diere
minne ne garic niet</i>.]

<p class="footnote">[Voetnoot <a name="7.4">4</a>: T.a.p. II, 63 vlgg.]

<p class="footnote">[Voetnoot <a name="7.5">5</a>: <i>Strophische Gedichten</i> (edd. FRANK en VERDAM), I, str. 35.

<p class="footnote">Ik vestigde indertijd de aandacht op deze plaats in <i>Het Lied in de
Middeleeuwen</i>; vgl. ald. bl. 253.]

<p class="footnote">[Voetnoot <a name="7.6">6</a>: A.w. II, bl. 82, vs. 40&ndash;42.]

<p class="footnote">[Voetnoot <a name="7.7">7</a>: Vgl. <i>Historie van Troyen</i> (ed. DE PAUW en GAILLIARD) vs. 16055.
Het Fransche vers (13421) luidt: &#8222;One nule ne pot doel aveir."

<p class="footnote">Eene lyrische ontboezeming ook in vs. 6666&ndash;6677 over den dood
van HECTOR, waar men in het origineel (vs. 16179-'81) slechts een
drietal verzen vindt.]

<p class="footnote">[Voetnoot <a name="7.8">8</a>: Het vraagstuk van Hertog JAN'S liederen is grondig behandeld
door H. BOERMA in: <i>Tijdschr. v. N.T. en L.</i>, XV, 220 vlgg. Onder
de daar genoemde literatuur is vergeten hetgeen door VERDAM was
opgemerkt in hetzelfde Tijdschrift IX, 274.]

<p class="footnote">[Voetnoot <a name="7.9">9</a>: A.w. II, 2673-'4. In het Latijn is hiervan niets te vinden;
vgl. <i>A. Sanct.</i> Junii III, p. 245, 9.]

<p class="footnote">[Voetnoot <a name="7.10">10</a>: Vgl. <i>Kerstliederen en Leisen</i> door J.G.R. ACQUOY, Amsterdam,
JOH. MÜLLER, 1887, bl. 20; BÄUMKER, <i>Niederl. geistl. lieder</i> in:
<i>Vierteljahrsschrift für Musikw.</i>, 1888, bl. 157.]

<p class="footnote">[Voetnoot <a name="7.11">11</a>: In R. HENNING'S <i>Nibelungen-Studiën</i> (<i>Quell. u. Forsch.</i>, 31,
p. 21) lees ik: ALBERT VON AACHEN schöpfte im Anfang des zwölften
Jahrhunderts seine Erzählung über den ersten Kreuzzug aus flandrischen<a name="229"></a>
und nordfranzösischen Liedern." Het is mij niet mogen gelukken in
het <i>Chronicon Hierosolymitanum</i> de plaatsen te vinden, welke die
bewering zouden kunnen staven.]

<p class="footnote">[Voetnoot <a name="7.12">12</a>: Vgl. HOFFM. VON FALLERSLEBEN'S <i>Gesch. des deutschen Kirchenliedes</i>,
p. 44&ndash;5.]

<p class="footnote">[Voetnoot <a name="7.13">13</a>: Vgl. <i>Onze historische Volksliederen</i> door PAUL FRÉDÉRICQ,
bl. 8 en <i>Middelnederlandsche Historieliederen</i> door Dr. C.C. v.d. GRAFT,
bl. 43.]

<p class="footnote">[Voetnoot <a name="7.14">14</a>: Vgl. <i>Alexander</i> (ed. FRANCK), IV, 1450; V, 1226; III, 1338 en
de aanteekening op p. 435. Eene vergelijking met het Latijn toont
dat deze verzen van MAERLANT zijn. (Het &#8222;singhen ende lesen" in
X, 1254 b.v. is van GAUTIER DE CHATILLON).]

<p class="footnote">[Voetnoot <a name="7.15">15</a>: Vgl. <i>Rymkronyk van Jan van Heeln</i> (ed. WILLEMS), p. 343,
DXX vlgg. JAN VAN HEELU zelf zinspeelt op die gedichten in
vs. 5184 vlgg.]

<p class="footnote">[Voetnoot <a name="7.16">16</a>: PAUL FRÉDÉRICQ in a.w. bl. 8.]

<p class="footnote">[Voetnoot <a name="7.17">17</a>: Ik geef hier de Dietsche vertaling uit den druk van PETER
VAN OS, Swolle 1488 weer. Dit verhaal vindt men f<sup>o</sup> 169 v<sup>o</sup>.]

<p class="footnote">[Voetnoot <a name="7.18">18</a>: T.a.p. f<sup>o</sup> 140.]

<p class="footnote">[Voetnoot <a name="7.19">19</a>: <i>Liber Apum</i> c. XLVIII: &#8222;obscenis et venereis cantibus corda
etiam religiosorum ac bonorum fidelium multotiens permoveri".]

<p class="footnote">[Voetnoot <a name="7.20">20</a>: A.w.c. XLVIII: &#8222;Cantum hunc celebrem de Martino ego
cum collega meo composui et per diversas partes gallie, theutonie
promulgavi. Erat autem turpissimus et plenus luxuriosis plausibus
cantus ille."

<p class="footnote">Ik vond deze plaats niet in den door mij gebruikten druk der
Dietsche vertaling.

<p class="footnote">Het, mij en anderen onduidelijk, &#8222;plenus luxuriosis plausibus"
heb ik gemeend op bovenstaande wijze te mogen vertalen.]<a name="230"></a>

<hr>

<h2>JACOB VAN MAERLANT.</h2>

<p class="intro">Inleiding. Ridderpoëzie. Omkeer. Geestelijke poëzie. Poëzie der
Gemeenten. Der Kerken Claghe. Van den Lande van Overzee.
Besluit.

<p>In MAERLANT'S persoon en werk vinden wij de drie standen
en hunne poëzie vereenigd.

<p>Hij staat in betrekking tot den adel en dicht ridderromans;
hij behoort tot de lagere geestelijkheid en schrijft geestelijke
poëzie; hij zegt den adel en vooral den geestelijken de waarheid
en tracht door zijne latere werken aan de gemeentenaren die
kennis en ontwikkeling te verschaffen die zij begeerden en
noodig hadden.

<p>Van zijn uiterlijk leven, vooral van zijn leven in verband
met zijne werken, is ons weinig bekend. Hij was een Vlaming,
in de eerste helft der 13<sup>de</sup> eeuw, vermoedelijk in de buurt van
Brugge, geboren; misschien woonachtig te Damme. Later in
zijn leven vinden wij hem als koster te Oost-Voorne en in
betrekking tot de machtige edelen: Heer NICOLAAS VAN CATS,
wien hij zijn <i>Naturen Bloeme</i> ten geschenke gaf, en ALBRECHT,
Heer van Voorne, burggraaf van Zeeland en vertrouwd raadsman
van FLORIS V; aan dezen ALBRECHT van Voorne droeg
hij zijn roman <i>van Merlijn</i> op.

<p>Ten deele misschien nog in Vlaanderen, ten deele op Voorne,
schreef hij zijne eerste werken: den roman <i>van Alexander</i>
(1257&ndash;1260), <i>van Merlijn</i> (c. 1261), <i>van Torec</i> (c. 1262) en
<i>van Troyen</i> (c. 1264)<a href="#8.1">[1]</a>; waarschijnlijk nog op Voorne de tweespraak<a name="231"></a>
die naar de aanvangswoorden <i>Wapene Martijn</i> (c. 1266)
genoemd wordt. Van Voorne verhuisde hij naar Damme, waar
hij, volgens de overlevering, &#8222;scepenclerc" (gemeentesecretaris)
zou zijn geweest. Die verhuizing heeft misschien omstreeks
1266 plaats gehad.

<p>Na dien tijd schreef hij, behalve een aantal strophische gedichten,
nog eenige groote werken: <i>der Naturen Bloeme</i>
(1266&ndash;1269); <i>Rijmbijbel</i> (vóór 1271); <i>Sinte Franciscus Leven</i>
(c. 1271&ndash;1272?) en daarvóór het <i>Leven van Sinte Clara
Spieghel Historiael</i> (1282 of 1283 tot 1289 of 1290<a href="#8.2">[2]</a>).

<p>In dat laatste werk is hij blijven steken; de dood heeft hem
belet het te voltooien. Aan het slot van het 3<sup>de</sup> boek der 4<sup>de</sup>
Partie van dat groote werk gekomen, schreef hij:

<p class="quote">Ende verstaet dat Jacob moet
Van Maerlant rusten terre stede
Van der vierder paertyen mede,
Ende beiden tote dats hem God jan<a title="[margin: vergunt.]"><sup>#</sup></a>,
Dat hire weder coemet an,
Omme te dichtene in redene claer
Die dinghe diere volghen naer.
</p>

<p>In die verzen meenen wij het doodsklokje te hooren luiden.

<h3>RIDDERPOEZIE.</h3>

<p>Wie MAERLANT door latere dichters &#8222;vader der Dietsche
dichteren algader" hoort noemen, zou kunnen vergeten dat
ook deze vader eens jong geweest is en de minne heeft gekend,
al was hij nog zoo degelijk. De zoete heugenis dier minne
overvalt hem later midden in de geleerdheid van <i>der Naturen
Bloeme</i>. Wanneer broeder THOMAS VAN CANTIMPRÉ aan eene
beschrijving van den kalander-leeuwerik eene uitweiding over<a name="232"></a>
de vreugde der contemplatie vastknoopt, gaat MAERLANT in
zijn vertaling een anderen weg. Dezen leeuwerik, die heerlijker
zingt dan eenige andere, wien in eene kooi de gevangenschap
weelde schijnt, vergelijkt hij bij

<p class="quote">Hem die met minnen es bevaen,
<i>Dat een zwaer karker es ende soete</i>.
Cume<a title="[margin: nauwlijks.]"><sup>#</sup></a> hevet hi enighe moete<a title="[margin: tijd.]"><sup>#</sup></a>
Om yet te pensen dan omme sanc,
Ende om feeste ende om spel ghemanc<a title="[margin: samen.]"><sup>#</sup></a>,
<i>Der minnen karker geeft hi prijs<a title="[margin: lof.]"><sup>#</sup></a>,
Want et dinct hem een paradijs</i><a href="#8.3">[3]</a>.
</p>

<p>In dien kerker was ook de jonge MAERLANT gevangen, toen
hij de hand sloeg aan eene bewerking van den roman van
ALEXANDER, ter wille van eene schoone die hem gevangen
hield en peinzen deed<a href="#8.4">[4]</a>. Behalve den <i>Alexander</i> bewerkte hij
in deze eerste jaren nog drie andere romans. Het is begrijpelijk
dat twee daarvan: <i>Merlijn</i> en <i>Torec</i> behooren tot die Keltische
romans die immers door hunnen vrouwendienst, door een
lyrisch-erotisch element en hunne hoofschheid, een jonkman
in MAERLANT'S omstandigheden moesten aantrekken; begrijpelijk
ook, dat de twee overige: <i>Alexander</i> en <i>Troyen</i> behooren tot
die klassieke romans die naar den geest zoo verwant waren
met de Keltische.

<p>De scheiding die wij hier, in aansluiting bij onze vroegere
beschouwing, voor een oogenblik maken, bestond voor MAERLANT
niet. Hij noemt in zijn proloog ALEXANDERS daden als gelijksoortig
met en overtreffende die van zoovele andere helden:
de strijd om Troye kan bij ALEXANDERS oorlogen niet halen,
de daden van ARTUR en WALEWEIN zinken hierbij weg, de
oorlogen van KAREL DEN GROOTE en van ATTILA met zijne
Hunnen kunnen hiermede niet vergeleken worden. Voor<a name="233"></a>
MAERLANT zijn blijkbaar alle gedichten die deze en dergelijke
stoffen behandelen, gelijksoortig als schilderingen van het
verleden.

<p>Dat hij zich het eerst wendde tot eene bewerking der verhalen
over ALEXANDER DEN GROOTE, vindt ten deele zijne verklaring
in het zoo even gezegde. Maar ook de groote roem van het
door hem verdietschte werk moet daartoe hebben bijgedragen.
De <i>Alexandreïs</i> waarmede de scholaster GAUTIER DE CHATILLON
andere onhistorische gedichten over ALEXANDER hoopte te verdringen,
maakte grooten opgang; zóó zelfs dat de Universiteit
van Parijs dit nieuw-Latijnsch epos onder de klassieke boeken
opnam; dat het werd gelezen, bestudeerd en vereerd als een
van deze. Ook in ons land was de roem van dit werk doorgedrongen.
MENKO, abt van Wittewierum in den aanvang der
13<sup>de</sup> eeuw, noemt in de kroniek van zijn klooster de <i>Alexandreïs</i>
in één adem met de <i>Aeneïs</i>; een zijner tijdgenooten, de Christelijke
Platonist HENDRIK VAN GENT, zegt, dat dit werk zoozeer
in aanzien is, dat men er de oude dichters voor laat liggen<a href="#8.5">[5]</a>.
Doch ook in het werk zelf en in daarmede verwante verhalen
was veel dat een jongen Vlaming dier dagen moest aantrekken.
Geest en gemoed waren toen nog zoo ongerept en stonden
wijd open als de bloemkelk gereed om zonnestralen en dauw
en regen op te vangen. Deze menschen luisterden naar verhalen
uit den voortijd als kinderen naar een sprookje; hun frissche
belangstelling, nog niet neergebogen onder den last eener
eeuwenoude beschaving, niet overprikkeld noch afgestompt,
zweefde als een jonge vlinder door de tuinen van het verleden.

<p>Die ridderlijke Koning die met zijn klein leger het geheimzinnig
Oosten introk en den machtigen Perzischen heerscher
durfde aantasten, moest wel indruk maken op de verbeelding
van middeleeuwsche menschen. Wanneer MAERLANT de toebereidselen
tot ALEXANDER'S tocht verhaald heeft, kan hij zich
<a name="234"></a>
dan ook niet weerhouden, zijne verbazing lucht te geven<a href="#8.6">[6]</a>.
En wat al wonderen verhaalden de auteurs van de <i>Alexandreïs</i>
en dergelijke werken! ALEXANDER komt in landen waar gouden
en zilveren bergen zijn; gelijk SINT BRANDAEN, nadert ook hij
het Paradijs dat er uitziet als een schitterende burg; hij ziet
menschen zonder hoofd, arenden die van achteren leeuwen
zijn, draken, reuzen. Doch niet alleen door de verbeelding in
werking te brengen behaagde de <i>Alexandreïs</i>; in de schets
eener middeleeuwsche vorstenschool, in de verhalen over schepping
en bijbelsche geschiedenis, de verwijten tot papen en
klerken gericht wegens hunne simonie, tot de groote heeren
wegens hunne hebzucht, was veel wat den jongen MAERLANT
belangwekkend en aantrekkelijk moest voorkomen. Het verwondert
ons dan ook niet van hemzelven te vernemen, dat hij
dit omvangrijk werk van meer dan 14000 verzen (uit het niet
zelden moeilijk of duister Latijn van zijn voorbeeld) in een
half jaar heeft verdietscht<a href="#8.7">[7]</a>.

<p>Gelijk zoo menig dichter vóór hem, geeft ook MAERLANT in
dit gedicht eer eene bewerking dan eene vertaling. Hij geeft
korte samenvattingen, ten einde grooter duidelijkheid of beter
samenhang te verkrijgen; lascht gepaste vergelijkingen of spreekwoorden
in of voegt scherper trekken toe aan de teekening van
zijn voorbeeld. Het thema der onbestendigheid van alle aardsche
grootheid is door hem met liefde bewerkt. Den bombastischen,
bloemrijken stijl van GAUTIER heeft hij waarschijnlijk niet willen
noch kunnen volgen; de door den Franschen dichter geliefde
Homerische vergelijkingen heeft MAERLANT weggelaten, of een
enkelen keer door een eenvoudiger vergelijking vervangen. Op
sommige plaatsen bekort hij zijn voorbeeld en breidt dan niet
zelden uit hetgeen onmiddellijk volgt, als om eene vergoeding
te geven<a href="#8.8">[8]</a>.

<p>Een der meest karakteristieke uitbreidingen is zeker die
<a name="235"></a>
waarin hij de openbare feestelijkheden te Babylon beschrijft;
in de teekening van &#8222;meester WOUTER CASTELLIOEN" brengt
hij zooveel Vlaamsche werkelijkheid, dat men hier en daar
wanen zou verplaatst te zijn naar een Vlaamsche stad die feest
viert. MAERLANT moge een geleerd en stemmig jonkman zijn
geweest, hij kan toch niet nalaten zich bij die gelegenheid even
vroolijk te maken over de dwaze &#8222;warmoesdeernen" die zich
hoofsche namen hebben aangeschaft en beweren &#8222;vrouwe YMME"
en &#8222;vrouwe MARGRIETE" te heeten<a href="#8.9">[9]</a>.

<p>Doch liever laat hij het oog zijner verbeelding gaan over de
hoofsche vrouwen van name, om wier hoofd de stralenkrans
der minne blonk. Wanneer &#8222;meester WOUTER VAN CASTELLIOEN"
de schoonheid eener Scythische koningin heeft geprezen, neemt
MAERLANT de gelegenheid waar om beroemde schoonheden uit
vroeger tijden op te sommen<a href="#8.10">[10]</a>. Hij heeft ze voor het kiezen:
behalve BLANCEFLOER die FLORIS beminde, kent hij nog twee
van hare naamgenooten; hij kent YSOUDE VAN IERLAND en die
andere YSOUDE &#8222;met de blanke handen" en MELIOR VAN
CHIEFDORE en het liefje van AMADAS en eene van WALEWEIN'S
vele minnaressen en LANCELOT'S &#8222;amie" en DEJANIRA, DIDO,
BRISEÏS en ABSALON'S zuster THAMAR ... waarlijk, men
behoeft niet te vragen met welke lectuur deze in der minnen
kerker gevangene zich tot nog toe bij voorkeur den tijd had
verdreven.

<p>Tot diezelfde soort van lectuur behoorde ook de <i>Historie
van Troyen</i>.

<p>Een geruimen tijd vóór MAERLANT, waarschijnlijk in den
aanvang der 13<sup>de</sup> eeuw, had zekere SEGHER, met den toenaam:
DIEREGOTGAF, een paar gedeelten van den Franschen <i>Roman
de Troie</i> vertaald of bewerkt<a href="#8.11">[11]</a>. In het eene stuk, <i>tprieel van
Troyen</i> genaamd, is de liefde hoofdzaak; wij zijn daar in het
gezelschap van een aantal jongere ridders, met de koninginnen<a name="236"></a>
van hun hart in een prieel buiten gezeten, en zich vermeiend
in hoofsche liefdesgesprekken. Het andere deel verplaatst ons
in den oorlog, maar een oorlog die gelijkt op een groot
tournooi met scherpe wapenen; de dames zitten er dan ook
naar te kijken.

<p>MAERLANT heeft den ganschen <i>roman de Troie</i> van BENOÎT
DE ST. MORE vertaald en SEGHER'S werk in het zijne opgenomen,
waarschijnlijk echter na het zóó te hebben gewijzigd dat het
met zijn eigen werk strookte<a href="#8.12">[12]</a>.

<p>De <i>Roman van Troyen</i> is vol liefdelyriek. Het is dan ook
begrijpelijk, dat op ééne plaats dat lyrisch element ook den
uiterlijken vorm der lyriek aanneemt en het verhaal onderbreekt
met een minneliedje. Ook elders vinden wij dat lyrisch karakter:
een drietal verzen van BENOÎT over den dood van HECTOR
wordt door MAERLANT uitgebreid tot eene elegische ontboezeming,
wel niet in coupletten, maar toch in eenige op gelijke wijze
aanvangende perioden afgedeeld<a href="#8.13">[13]</a>.

<p>Over het geheel mag de Dietsche bewerking verdienstelijk
heeten; op menige plaats is duidelijk te zien hoe zeer de
bewerker vervuld was van zijn onderwerp, van die ridderwereld
en die liefdesgevallen. Waar hij b.v. MEDEA'S hartstocht
in zijn Dietsch moet weergeven, levert hij eene fraaie navolging
van zijn voorbeeld en op menige plaats zijner bewerking heeft
hij de levendigheid der voorstelling verhoogd door een dialoog
in het verhaal te brengen<a href="#8.14">[14]</a>.

<p>Tusschen den roman <i>van Alexander</i> en dien <i>van Troye</i>
bewerkte hij een paar romans uit den Britschen sagenkring.
De <i>Historie van den Grale</i> en <i>Merlijns Boeck</i> vormen de
beide deelen van het eene werk, dat eene vertaling bevat van
een Franschen prozaroman van ROBERT DE BORRON.

<p>In de <i>Historie van den Grale</i> worden ons in hoofdzaak de
lotgevallen van JOZEF VAN ARIMATHEA verteld: hoe hij van<a name="237"></a>
PILATUS een &#8222;nap" of &#8222;scotele" had ontvangen, &#8222;daer Jezus
die eerste misse in sanc"; hoe hij na de inneming van Jeruzalem
door de Romeinen met een groote schare naar verre landen
trok en hoe &#8222;die scotele die men heet den Grael" het vermogen
bezat om de goeden van de kwaden te scheiden en tevens de
goeden de &#8222;gracie" te doen gewinnen. Later wordt de &#8222;heilige
Grael", &#8222;dat Sacrament van den Grale", gesteld onder de hoede
van JOZEF'S zwager BROEN, die &#8222;de rike visscher" geheeten
wordt omdat hij een visch moet vangen die naast den Graal
op een gedekte tafel (avondmaalstafel) moet worden gelegd.
BROEN staat namelijk aan het hoofd van eene der vier afdeelingen
van geloovigen, die het Christendom over de wereld moeten
verbreiden. Van de lotgevallen van BROEN en de zijnen vernemen
wij verder niets, want het verhaal neemt vrij plotseling
een eind en wendt zich tot de geschiedenis van MERLIJN.

<p>Dit verhaal vangt aan met een pleidooi voor Gods troon, over
het recht op de zielen der afgestorvenen, tusschen MASCAROEN,
advocaat der duivelen, en MARIA, pleitbezorgster der menschen<a href="#8.15">[15]</a>.
Natuurlijk verliezen de duivelen het pleit. Om zich te wreken,
doen zij door een hunner bij eene onschuldige maagd een
kind verwekken dat tot Antichrist bestemd is. Hun opzet mislukt,
doordat dit kind, MERLIJN, zijne bovennatuurlijke wijsheid
slechts tot heil der menschheid wil aanwenden. MERLIJN komt
later in aanraking met den Engelschen koning UTER, wiens
broeder PENDRAGOEN gevallen is in den strijd tegen de Saksische
indringers. Hij helpt koning UTER in zijne liefdesbetrekking
tot YGERNE, &#8222;des hertogen wijf van Tintaveel." De vrucht van
die overspelige liefde is ARTUR, die koning van Logres wordt
maar jaren lang strijd moet voeren tegen de weerbarstige
baronnen in zijn land.

<p>Daarmede eindigt MAERLANT'S bewerking, die later door
LODEWIJK VAN VELTHEM zal worden voortgezet<a href="#8.16">[16]</a>.<a name="238"></a>

<p>Noch in de <i>Historie van den Grale</i>, noch in <i>Merlijns boeck</i>
vind ik plaatsen die ons de persoonlijkheid van den vertaler
doen kennen. Wel mag men vermoeden, dat de beschrijving
der hoofsch-hartstochtelijke liefde van koning UTER voor de
schoone YGERNE in MAERLANT'S smaak zal zijn gevallen<a href="#8.17">[17]</a>.
Had hij geen behagen geschept in zulke liefdesgeschiedenissen,
dan zou hij zeker den roman <i>van Torec</i> niet hebben bewerkt.
Het is begrijpelijk, dat dit ridderverhaal in de <i>Lancelot-compilatie</i>
is opgenomen, want in hoofdzaak bevat het eene verwerking
derzelfde motieven die in andere Britsch-Keltische romans, met
name in den <i>Lancelot</i>, voorkomen. Wij vinden hier o.a. een
schoone maagd, zittend op een boom dien zij niet mag of kan
verlaten; een dozijn ridders, achtereenvolgens uit een kasteel
komend, die door den held van het verhaal overwonnen moeten
worden; het &#8222;josteeren" tegen de gezellen van de Tafelronde;
bedwongen roofridders; verloste jonkvrouwen.

<p>Dat MAERLANT bij de samenstelling van zijn werk gebruik
heeft gemaakt van Fransche romans, mag men reeds opmaken
uit een vrouwenaam als &#8222;TRISTOUSE" dien hij vertaalt door:
&#8222;met rouwe gedragen" (er is daar sprake van een kind); uit
riddernamen als &#8222;VAN DER BASSE RIVIERE" en &#8222;DE ORGELIOUS";
de hier voorkomende &#8222;camere van wijsheden" herinnert ons
aan &#8222;la Chambre de Beauté" in den <i>Roman de Troie</i><a href="#8.18">[18]</a>. De
eenmaal voorkomende uitdrukking &#8222;also als ic 't int romans
hore" kan wel grond geven tot de onderstelling dat MAERLANT
zich bij die plaats van zijn werk een Fransch voorbeeld herinnerde;
doch op grond van dat vers alleen aan te nemen dat
de <i>Torec</i> vertaald is, schijnt mij gewaagd met het oog op het
feit dat nergens een Fransche roman van dezen naam genoemd
wordt. Trouwens, ook al is, wat mij waarschijnlijk voorkomt,
de roman van MAERLANT'S vinding, veel oorspronkelijks kan
men er toch niet in aanwijzen.<a name="239"></a>

<p>Doch vertaald of niet, opmerkelijk is in allen gevalle dat ook
in dezen roman de minnedichter zich vertoont: in verzen als:

<p class="quote">Dat hare doe een splinter stac
Van reinre minnen in haer herte
</p>

<p>in eene lyrische ontboezeming over de minne, &#8222;die alle hovescheit
wiset"; in het &#8222;saluut van minnen" dat TOREC aan de
blanke MIRAUDE zendt<a href="#8.19">[19]</a>.

<h3>OMKEER.</h3>

<p>In MAERLANT waren nog andere neigingen en verlangens
behalve liefde voor vrouwen en romantiek; dat is reeds aangestipt
doch behoeft nadere verklaring.

<p>Of zijn gevoel voor het ridderwezen sterk is geweest, mag
men betwijfelen. Een dichter die de idealen der ridderschap
tot de zijne had gemaakt, zou niet licht van den ridderlijken
koning PORUS hebben gezegd, dat hij &#8222;bloedde als een
rund" of uit den roman <i>van Troyen</i> juist beschrijvingen
van wapenrustingen of van den plechtigen ridderslag hebben
weggelaten. Bovendien waren die romans voor MAERLANT
<i>historie</i>. In zijn <i>Alexander</i> verklaart hij met nadruk dat hij
&#8222;die waerheit, meer no min" in het Dietsch wil uiteenzetten;
èn in dien roman èn in de overige vergenoegt hij zich niet
met zijn voorbeeld te volgen; doch hij vult het aan, wijzigt
of bestrijdt het, zooals hij meende dat de historische waarheid
het eischte. Hoeveel prijs hij stelt op nuttige kennis, blijkt
duidelijk waar wij in den <i>Alexander</i> allerlei wetenschappelijke
invoegsels aantreffen: over de Joodsche en de Babylonisch-Perzische
geschiedenis, over JULIUS CESAR, CROESUS, CYRUS,
XERXES, over de verklaring van zons- en maansverduistering.
Naar het schijnt, heeft hij bij deze mededeelingen vaak slechts<a name="240"></a>
zijn geheugen geraadpleegd, zoodat hij toch ook andere boeken
gelezen moet hebben dan &#8222;der minnen boek". Zoo hoog stelt
MAERLANT de lectuur, dat hij DIOMEDES tot zijne geliefde
BRISEÏS laat zeggen: &#8222;wy lesen in ouden vyten", waar het Fransch
slechts van &#8222;hooren zeggen" spreekt<a href="#8.20">[20]</a>.

<p>Niet zóó ingenomen is MAERLANT met zijn held ALEXANDER
of hij blijft zich helder bewust dat deze toch een <i>heiden</i> was
en hij verzuimt niet DARIUS te doen getuigen dat hij in de hel
zal komen<a href="#8.21">[21]</a>. Hij koesterde liefde voor eene Vlaamsche schoone
en bewondering voor uitheemsche romanheldinnen, maar in
schoonheid konden die toch niet halen bij

<p class="quote">... de vrouwe die noit en dede
Sonde no ooc dorperhede
</p>

<p>met wie hij de reeks van vermaarde schoone vrouwen besluit.
Dezelfde eerbiedige liefde voor &#8222;de moeder ons heren" vinden
wij aan het slot van den <i>Alexander</i> en in den roman <i>van Troyen</i>,
waar hij eene onbekende, door BENOÎT aangeduid als &#8222;riche dame
de riche roi", vervangt door haar die &#8222;moeder es ende maghet".

<p>Ten slotte maken die Grieken en Trojanen op MAERLANT
den indruk van dorperlijke onnoozelheid; beide volken hebben
meent hij, in den oorlog hunne eer verloren. En waarom&mdash;gaat
hij voort&mdash;laat men zich onder Christenmenschen nog
altijd voorlezen van die &#8222;overdaet"&mdash;Want aan weerszijden
waren het louter heidenen&mdash;? Het antwoord luidt: opdat

<p class="quote">... elc man mercken sal,
Hoe onreene dat averal
Hoerdom es ende hoe groot quaet
Datter af te comene staet<a href="#8.22">[22]</a>.
</p>

<p>Zoo kon het verhaal van Troye ten slotte nog wel dienst
doen als afschrikwekkend voorbeeld. Met die overweging zal<a name="241"></a>
MAERLANT zijn geweten hebben gerust gesteld, indien dat ten
minste nu reeds in hem sprak, zooals het later zou spreken over
den verkeerden weg door hem als dichter gevolgd.

<p>Gaf de <i>Alexander</i> ons den MAERLANT van later reeds te zien
in zijne neiging tot onderzoek en wetenschap, niet minder doet
hij dat, waar wij in dien roman eene uiterst vrije en zelfstandige
bewerking vinden van de, ook bij GAUTIER voorkomende, verwijten
jegens papen en klerken over hunne symonie, jegens
groote heeren over hunne hebzucht.

<p>Maar nergens zien wij in deze vroegste werken van MAERLANT
zóó duidelijk wat hij later worden zal als in den <i>Torec</i>. In het
hoofdstuk, getiteld &#8222;hoe Torec in 't scep van aventuren was",
zien wij allerlei kiemen die later zich zullen ontwikkelen. In
een rijkversierd vertrek hooren wij daar vroede oude mannen
spreken over het nut der wijsheid, over dwazen die dat nut
niet inzien, over het onrecht door de grooten bedreven, de
minachting der kunst, de geldzucht, de breede klove tusschen
rijk en arm, de onverdiende geringschatting van den arme.
Hier vinden wij ook reeds de drie soorten van liefde genoemd,
die wij later in den <i>Wapene Martijn</i> zullen terugvinden<a href="#8.23">[23]</a>.

<p>Deze MAERLANT, de Christen die de Moedermaagd stelt
boven alle vrouwen, die partij kiest voor den arme tegen de
grooten der aarde, die adel en geestelijkheid hunne hebzucht
verwijt, die wijsheid en nuttige kennis verheft en aanprijst&mdash;zal
het winnen van den verliefden bewerker van ridderromans.
Zal het winnen&mdash;langzamerhand. Want van eene bekeering
in den eigenlijken zin des woords kan men hier niet spreken.
Immers onder zijne vroegste werken behoorde reeds een didactisch
geschrift over de gesteenten (<i>Lapidarijs</i>) en een werkje
over droomen (<i>Somniarijs</i>) dat een dergelijk karakter zal hebben
gedragen. Ook verloochent hij in latere jaren dat eerste werk
niet. Naar zijn <i>Troyen</i> en zijn <i>Alexander</i> verwijst hij de lezers<a name="242"></a>
ook nog in zijn <i>Rijmbijbel</i> en zijn <i>Spieghel Historiael</i> zonder
ze af te keuren; van den <i>Alexander</i> zegt hij alleen, dat er
fabelen aan zijn toegevoegd die hij niet wil herhalen. Anders
is het met den <i>Merlijn</i> en de Britsche romans in het algemeen.
Zoowel in <i>Rijmbijbel</i> als in <i>Spieghel Historiael</i> laat hij zich
geringschattend uit over &#8222;die boerde van den Grale", over
&#8222;MADOCS droom, REYNAERTS en ARTURS boerden"<a href="#8.24">[24]</a>.

<p>Immers, dat waren alle verzonnen dingen, leugens. Meer en
meer komt hij tot de overtuiging, dat hij in die vroegere werken
van den rechten weg was afgedwaald. In den <i>Rijmbijbel</i> zien
wij die overtuiging zoo sterk geworden, dat zij zich moet uitspreken.
Hij bidt God: vergeef mij om der wille van dit werk

<p class="quote">    dat ic mi besmet
Ebbe in logenliken saken,
Die mi de lichtheit dede maken
Van der herten ende van den zinne
Ende van der wereliker minne<a href="#8.25">[25]</a>.
</p>

<p>Hier mag men ten minste van een omkeer spreken. MAERLANT
toont besef te hebben van dien omkeer en van nu af zien wij
hem in de nieuwe richting voortgaan. Meer dan eens stelt hij
&#8222;der poëten fabelen", de &#8222;boerden ende favele" tegenover de
waarheid, tegenover het evangelie. Het duidelijkst in den aanvang
van <i>Sinte Franciscus Leven</i>:

<p class="quote">Cume<a title="[margin: nauwlijks.]"><sup>#</sup></a> es hi van mi bekint,
Die nu leeft ende waerheit mint;
Maer Tristram ende Lanceloot,
Perchevael ende Galehoot,
Ghevensde<a title="[margin: verzonnen.]"><sup>#</sup></a> namen ende ongheboren,
Hier of willen de lieden horen;
Truffe van minnen ende van stride<a name="243"></a>
Leestmen dor de werelt wide.
Die ewangelie es ons te zwaer,
Omdat soe recht seit ende waer.
</p>

<p>Of MAERLANT niet aan zich zelven gedacht heeft bij zijn
verhaal van dien &#8222;coninc van versen"

<p class="quote">Die vinden conste ende maken
Veerse die ter werelt smaken
</p>

<p>maar die, door SINT FRANCISCUS tot inkeer gebracht, voortaan
&#8222;pensde te betren dingen"? Bij gebrek aan bewijs is dat moeilijk
uit te maken; doch zeker is, dat de stem der waarheid zich in
MAERLANT'S werk luider doet hooren, naarmate hij ouder wordt<a href="#8.26">[26]</a>.

<p>Zijne oogen richtend op de waarheid, had hij der Fransche
romanliteratuur den rug toegekeerd; naïef doch begrijpelijk is
het, dat nu in het vervolg alle &#8222;Walsch" voor hem &#8222;valsch"
is, terwijl het Latijn, immers ook de taal der kerk, geloofwaardig
heet. Dat onder de waarheid, die hij voortaan wil
verkondigen, tal van wonderen begrepen zijn, behoeft in
een middeleeuwsch man niemand te bevreemden; &#8222;waerheit
ende menech wonder", &#8222;wonder ende waer" worden door hem,
evenals door andere middeleeuwsche auteurs, telkens in één
adem genoemd<a href="#8.27">[27]</a>.

<p>
GEESTELIJKE POËZIE.

<p>Waar kon hij daarvan krachtiger en talrijker getuigenissen
vinden dan in den bijbel? In die overtuiging heeft hij de
<i>Historia Scolastica</i> van PETRUS COMESTOR verdietscht, die
bekend staat onder den naam van <i>Rijmbijbel</i>.

<p>In dit werk vindt men in hoofdzaak den inhoud weergegeven
der geschiedkundige boeken van het Oude Testament, met dien
<a name="244"></a>
der Apocriefe Boeken en der Evangeliën. MAERLANT heeft weggelaten
wat hem overtollig of langwijlig voorkwam, hier en
daar stukken van den bijbel of zedelijke toepassingen ingevoegd;
menige mystieke uitlegging van het bijbelverhaal is door hem
uitgebreid, ook neemt hij niet zelden de gelegenheid waar om
MARIA te verheerlijken of de geestelijkheid te gispen<a href="#8.28">[28]</a>.

<p>Hoofdzaak was voor hem: den bijbel en de bijbelsche geschiedenis
onder het bereik der leeken brengen. Van poëzie is
in dit werk geen sprake; van aandoening zelfs tenauwernood.
Slechts op een paar plaatsen, namelijk waar hij den dood van
JUDAS MACCABEÜS verhaalt, en eens waar van JEZUS sprake
is, kunnen wij eenige aandoening waarnemen<a href="#8.29">[29]</a>. Blijkbaar was
de bewerking der <i>Scolastica</i> voor den auteur louter plicht. Hij
moge dien plicht gewillig en blijmoedig volbracht hebben, wij
kunnen begrijpen dat die hem soms zwaar gevallen is. Na de
voltooiing der bewerking van den <i>Pentateuch</i> slaakt hij dan
ook de verzuchting:
<p class="quote">God danc, ic heb se overleden<a title="[margin: achter den rug.]"><sup>#</sup></a>.
</p>

<p>Minder zwaar zal hem de bewerking van <i>Sint Franciscus'
Leven</i> zijn gevallen, al ondernam hij die, niet uit eigen beweging,
maar op verzoek van eenige belangstellenden te Utrecht,
inzonderheid van zekeren broeder ALAERD, waarschijnlijk,
evenals de overige vragers, lid der orde van SINT FRANCISCUS.
Dit werk zal hem vlot van de hand zijn gegaan, omdat in de
persoonlijkheid van den &#8222;edelen vaendragher ons Heren" veel
moet zijn geweest wat juist MAERLANT in zijn strijd voor de
armen tegen de aanzienlijken zal hebben aangetrokken. In den
proloog immers herhaalt hij nog eens eene waarschuwing van
vroeger:

<p class="quote">Dat minnen gaet vor alle ere;
<i>Want arem man heet emmer sot</i>.<a name="245"></a>
</p>

<p>En wie had de armoede trouwer en belangeloozer gediend,
wie haar op kostelijker altaar geheven, dan juist &#8222;il Poverello"?

<p>Toch heeft MAERLANT'S bewerking van dit heiligenleven
weinig eigens, weinig ook dat ons spreekt van aandoening in
hem gewekt door de levensopvatting en den levenswandel van
&#8222;SINTE FRANSOYS". Waar wij hier en daar sporen van aandoening
meenen te zien, blijkt bij vergelijking met het origineel dat
MAERLANT niet veel meer geeft dan eene vertaling<a href="#8.30">[30]</a>.

<p>Met <i>Rijmbijbel</i> en <i>Sinte Franciscus Leven</i> had MAERLANT
werken gegeven die zijns inziens beter lectuur waren dan de
door hem verworpen dwaasheden &#8222;van minnen ende van
stride". De kennismaking met Latijnsche kerkliederen en eigen
godsdienstige overpeinzingen brachten echter ook nog andere
geestelijke poëzie uit hem voort, waarop wij nu het oog
moeten richten.

<p>Het zijn een vijftal, in kunstig gebouwde strofen verdeelde
lyrische gedichten, waarvan een drietal: <i>Van den vijf Vrouden</i><a title="[margin: vreugden.]"><sup>#</sup></a>,
<i>Van ons Heren Wonden</i> en <i>Clausule van der Bible</i> misschien
nog uit des dichters jeugd dagteekenen; het eerste stuk is waarschijnlijk,
het tweede zeker een vertaling uit het Latijn; het
vierde gedicht <i>Van der Drievoudichede</i> bevat een zeer vrije
bewerking van een Latijnsch gedicht als dat <i>De Sancta Trinitate</i>;
<i>Clausule van der Bible</i> en <i>Disputatie van den Cruce</i> schijnen
zelfstandige bewerkingen te zijn van godsdienstige gedachten
en voorstellingen, die men ook elders in de middeleeuwsche
literatuur aantreft<a href="#8.31">[31]</a>. In het eerste stuk wordt telkens in een nieuw
couplet eene nieuwe vreugde van MARIA, in het tweede achtereenvolgens
de vijf wonden van JEZUS bezongen. <i>Clausule van der
Bible</i> bevat eene verheerlijking van MARIA in een toen veelvuldig
gebruikten vorm: overal, doch vooral in het Oude
Testament, vond men gelijkenissen van MARIA; MAERLANT
wordt niet moede, door een veertigtal strofen heen, de Moedermaagd<a name="246"></a>
telkens weer onder een andere gedaante te verheerlijken:
MARIA is de duive met den olijftak terugkeerend naar de ark;
de ladder waarlangs de engelen af- en opklommen; RACHEL,
des zaligen JOZEFS moeder; het korfje waar het kind MOZES
schreiend in lag; het vlies van GIDEON waarop des hemels
dauw neerdaalde; het brandend braambosch, de zoete manna,
de steen waaruit op MOZES' gebed een klare fontein ontsprong
... zoo volgt het eene beeld op het andere, totdat
de dichter het moet opgeven, want &#8222;volprisen" kan hij haar
niet, &#8222;de schone Vrouwe, de blonde" uit wier oogen een licht
scheen gelijk de zonneschijn.

<p>In de drie eerstgenoemde gedichten liet MAERLANT zich gaan;
behoefte om JEZUS en MARIA te loven, te verheerlijken, te aanbidden,
uit zich hier ongedwongen in vrij gemakkelijk vloeiende
verzen.

<p>Anders stond het geschapen in de beide laatste gedichten:
<i>Van der Drievoudichede</i> en <i>Disputatie van den Cruce</i>. Hier
kon hij niet volstaan met gevoelsuitstortingen; hooge en subtiele
vraagstukken als dat der Drieëenheid, een geschil als dat
tusschen MARIA en het Kruis, eischten inspanning van denkkracht
en voorstellingsvermogen om zelf te begrijpen en anderen
te doen begrijpen. Het is licht verklaarbaar dat wij MAERLANT
hier het zuiver lyrische zien verlaten voor het lyrisch-dramatische
van den dialoog. De didactische dialoog, in zwang gekomen
op voorgang vooral van AUGUSTINUS, was door middeleeuwsche
geleerden als ALCUIN en HUCBALD met goed gevolg aangewend
bij de samenstelling van leerboeken. Gewoonlijk zijn daar de
rollen zoo verdeeld dat de leerling vraagt, de meester antwoordt.
Die verdeeling gaf gereede gelegenheid tot het uiteenzetten van
moeilijke vraagstukken; de afwisseling van vraag en antwoord
of ook het verschil van opvatting tusschen twee sprekers
bracht leven en beweging in het geheel. MAERLANT, man van<a name="247"></a>
veelomvattende geleerdheid, zal den dialoog wel uit de Latijnsche
literatuur zijner dagen hebben leeren kennen; wie het Fransch
zoo goed verstond als hij, zal ook niet onkundig zijn gebleven
van de &#8222;débats", &#8222;jeux-partis" en &#8222;tençons" die in de toenmalige
nationale Fransche literatuur den dialoog vertegenwoordigden
en die ook door de Belgische trouvères gedicht werden<a href="#8.32">[32]</a>.

<p>Zoo zien wij in de tweespraak <i>Van der Drievoudichede</i> JACOB
in gezelschap van zijn vriend MARTIJN, die hem vraagt: hoe
kan ik God leeren kennen? Al vloog ik hooger dan Cherubim
en Seraphim, antwoordt JACOB, nog zou ik u op die hooge
vraag niet kunnen antwoorden. Luister naar hetgeen mij de
bijbel leert: de mensch die Gods geheimenissen wil doorgronden
is als de beesten waarvan MOZES spreekt, die gesteenigd
zullen worden als zij den Horeb beklimmen.&mdash;Ook ik ben
overtuigd, herneemt MARTIJN, dat alle engelen samen de Godheid
niet zouden kunnen omvatten; doch leer mij zooveel mijn
door de zonde verzwakt verstand kan bevatten. JACOB geeft
dien wensch gehoor: God is boven alles, onder alles, buiten
alles, binnen alles. Hij is Vader, Zoon, Heilige Geest. Den
Vader noemen wij het eerst, omdat Hij was vóór alle begin;
daarna den uit Hem geboren Zoon, dan den uit hun beider
vereeniging ontsproten Heiligen Geest; samen vormen zij eene
drie-eenheid van <i>macht</i>, <i>const</i> en <i>wille</i>, die aanwezig moet zijn
in elken mensch die iets wil voortbrengen. God rust zelf
en brengt alles in beweging; geene plaats omvangt Hem, Hij
omvangt alle plaatsen; ons leven heeft begin en einde, Hij is
eeuwig. Met onze rede kunnen wij dat niet begrijpen; het
geloof draagt hier de kroon.

<p>Op MARTIJN'S vraag naar de menschwording van den Zoon
geeft MAERLANT eene uiteenzetting der geschiedenis van Lucifer,
van den zondeval, van de verhouding tusschen het menschelijke
en het goddelijke in JEZUS, van het Laatste Oordeel. Hij is van<a name="248"></a>
ons heengegaan, doch Hij heeft zijn vleesch en bloed hier
gelaten om het te &#8222;sacreeren" in der priesters handen. Met
eene beschouwing van den Heiligen Geest, eene waarschuwing
tegen ongeloof en den wensch het hemelsch leven deelachtig
te mogen worden wordt het gedicht besloten<a href="#8.33">[33]</a>.

<p>In <i>Disputatie van den Cruce</i> zien wij MARIA handenwringend
staan onder het kruis waaraan JEZUS hangt; zij verwijt het kruis:
moordenaars en dieven moet gij straffen, niet Hem die rein
van zonden is.&mdash;Niet alleen uwe zaak geldt het hier, antwoordt
het kruis, maar die &#8222;der wereld gemene"; toen ik uw zoon
ontving, was Hij een sterfelijk wezen, doch onsterfelijk zal Hij
terugkeeren. Huichelaars beroepen zich alleen op Hem en willen
van mij niet weten; doch niemand kan Hem genieten die niet
met Hem geleden heeft. MARIA zwijgt: zij beseft dat het kruis
waarheid heeft verkondigd. Nu laat zich JEZUS' stem hooren:
mensch, wat heb ik voor u gedaan en wat doet gij voor mij?
Gij moet de wereld verzaken of gij zult niet met mij leven.
Al uw pogen strekt om schatten te vergaderen. Doch het is
niet vreemd, dat gij volgt waar uwe leiders voorgaan: al het
kwaad komt uit de &#8222;sacristie"<a title="[margin: de kerk.]"><sup>#</sup></a>; vleeschelijk leven, wellust, zich
trotsch gedragen&mdash;het vindt zijn oorsprong bij de geestelijkheid.
Om de armen bekommeren zij zich niet. Beginnen zij soms de
wereld te verzaken, ras keeren zij terug tot de vleeschpotten
van Egypte. De vette posten geeft men aan verwanten en
vrienden, al zijn zij onbekwaam. Dat zijn geen herders der
kudde, maar wolven! Neemt mijn teeken, het kruis, aan en
ontrukt het heilige land aan mijne vijanden! JEZUS zwijgt en
het kruis zegt tot MARIA, dat het niets baat of men haar al
bidt, indien men niet eerst met JEZUS geleden heeft. Ten slotte
gaat de dichter beider aanspraken nog eens na en laat door
Ontfermicheit uitspraak doen: dat de mensch den steun van
Kruis noch Maagd kan ontberen.<a name="249"></a>

<h3>POËZIE DER GEMEENTEN.</h3>

<p>In zijne geestelijke lyriek wandelt MAERLANT doorgaans over
de hoogten der bespiegeling; in <i>Disputatie van den Cruce</i> zien
wij hem afdalen tot de vlakte beneden waar het werkelijk leven
wordt afgespeeld. Er was echter in dat werkelijk leven, behalve
het wangedrag der geestelijken, nog zooveel dat hem vervulde:
maatschappelijke misstanden die hem in twijfel en onrust hielden,
onrecht dat hem ergerde, gewichtige vraagstukken die hem niet
los lieten. In een paar tweespraken, <i>de eerste</i> en <i>d'ander
Martijn</i>, heeft hij getracht samen te vatten wat in hem omging.
Allerlei in dien tijd gangbare opvattingen, voorstellingen, gedachten
over maatschappij en kerk, over handel en wandel
der menschen, over de verhouding der standen, over de
liefde, de zonde, over God, ten deele reeds door anderen
uitgesproken, ten deele dus herinneringen den dichter bijgebleven
uit school, kerk of lectuur, ten deele zijn eigendom&mdash;zijn
hier in lossen samenhang vereenigd. Beide dichtwerken
bestaan uit een aantal derzelfde kunstige strofen waarin ook
de meeste andere vervat zijn; in <i>de Eerste Martijn</i>, de omvangrijkste
tweespraak van alle die bijna 1000 verzen telt, is
op menige plaats een dichterlijke gloed waaruit ware poëzie
is voortgekomen; <i>d'ander Martijn</i>, van veel minder omvang,
geeft meer spel van vernuft dan poëzie al is deze niet geheel
afwezig.

<p>De rijke en rijpe inhoud dezer stukken, de spot over de
hoofsche minnelyriek en de minachting van &#8222;truffen ende
poëtriën", het meesterschap over den vorm verbieden ons aan
te nemen dat zij uit des dichters jeugd zouden dagteekenen.
Maar anderzijds getuigt <i>de Eerste Martijn</i> van zooveel eerbiedige
liefde voor de vrouwen, zij het ook dat die evenals in den
<i>Roman van Troyen</i> bekroond wordt door een AVE MARIA, en<a name="250"></a>
toont <i>d'ander Martijn</i> zulk een welbehagen in het behandelen
van eenigszins spitsvondige minne-vraagstukken, dat wij ons
den dichter kwalijk als een bedaagd man kunnen denken.
Mag men eene gissing wagen, dan zal men geneigd zijn
aan te nemen, dat hier een man van tusschen de dertig en
veertig tot ons spreekt.

<p>Dien man, hoe oud hij dan ook geweest moge zijn, zien
wij in <i>de Eerste Martijn</i> in de weemoedige stemming die op
eene ontgoocheling pleegt te volgen. Hij heeft de werkelijkheid
aan zijne idealen getoetst, de schellen zijn hem van de
oogen gevallen; en hij slaakt een alarmkreet: &#8222;Wapene<a title="[margin: wee!]"><sup>#</sup></a>,
Martijn! hoe salt gaen?" Hij ziet de goeden bespot, verdrukt&mdash;de
slechten, die de grooten pluimstrijken, in eere. Hoe anders
dan vroeger: toen stelde vrouwe EERE hem, in wien trouw
en deugd was, tot heer boven den &#8222;dorper"&mdash;nu spannen de
heeren samen, vrouwe EERE is verjaagd! Overal hebben de
slechten de macht in handen. Dat komt van de kwade raadgevers.
Is er nog een God die regeert? Blijkbaar laat Hij alles
over aan het blinde toeval.

<p>MARTIJN schrikt bij dat woord. De duivel gaf het u in, zegt
hij. Terug! God hoort en ziet alles. De priesters zullen het
gewaar worden; de brandstapel wacht u! Vertrouw op God:

<p class="quote">God en was noit moede no mat;
In 't wout en es loof no blat
Buten siere hoede.
Al dat es in elke stat
Dat behoet hi ende besat
Met godliken goede<a title="[margin: voorziet Hij van goddelijken zegen.]"><sup>#</sup></a>.
Al ghehinghet hi dan dat,
Dat die quade ghewinnet scat
Ende menne heet den vroede:<a name="251"></a>
So hi hoghere sit up 't rat<a title="[margin: van Avontuur.]"><sup>#</sup></a>,
So hogher val, so meere plat<a title="[margin: zwaarder smak.]"><sup>#</sup></a>
In der helscher gloede
Onder der duvele roede.
</p>

<p>JACOB is gerustgesteld. Maar niet geheel: is het billijk dat de
slechten eeuwig gestraft worden? Hij aarzelt die vraag te doen
aan den harden MARTIJN.&mdash;Omdat de zondaar eeuwig zou
willen leven, klinkt het antwoord, moet hij ook eeuwige straf
ondergaan.

<p>Het vraagstuk der zonde laat JACOB nog niet met rust: zou
ik dan, indien ik in de hoofdzonden vervallen ware, eeuwig
verdoemd zijn, ook al ware ik milddadig en al had ik penitentie
gedaan? MARTIJN spreekt den vrager moed in: laat u niet van
allerlei door de priesters opdringen, er is &#8222;menich onbescheden<a title="[margin: onverstandig.]"><sup>#</sup></a>
swijn" onder; God is ook een God van genade, van liefde.
Maar de liefde is blind, naar men zegt&mdash;herneemt JACOB.
Laat ons onderscheid maken, antwoordt MARTIJN; er zijn drie
soorten van minne: de eerste, de hoogste, is de &#8222;caritate" die
God zelven hier op aarde bracht; de tweede, onbetrouwbaar
van aard, strekt zich uit naar geld en goed; de derde is de
&#8222;cracht die twee herten tsamen bint". Met een uitval tegen de
hoofsche minnepoëzie geeft JACOB zijne instemming te kennen.

<p>Tot dusver is JACOB de vrager geweest; nu, halverwege zijn
pad gekomen, keert de dichter de rollen om.

<p>MARTIJN vat een motief uit het begin der tweespraak weer
op: van waar komt de scheiding tusschen adel en lijfeigenen,
edel en onedel? Sommigen, antwoordt JACOB, zeggen: van
CAÏN; anderen: van CHAM; doch het is onwaar, de &#8222;Duutsche
loy"<a title="[margin: Het Duitsche wetboek: de Saksenspiegel.]"><sup>#</sup></a> weet beter bescheid: het zijn de nakomelingen van krijgsgevangenen.
En wat den adel betreft&mdash;wat gaat het mij aan,
wie iemands vader en moeder zijn geweest! Wie trouw, deugd<a name="252"></a>zaam
is en rein van zeden, die is voor mij de rechte edelman<a href="#8.34">[34]</a>!
MARTIJN stelt een nieuwe vraag: indien alle menschen van
ADAM afstammen en dus bloedverwanten zijn, hoe is dan de
&#8222;maechscap" zoo verdwenen? Van waar dan al die afgunst en
strijd?&mdash;LUCIFER is daarmede in den hemel begonnen, antwoordt
JACOB; van daar zijn zij op aarde neergedaald. Mijn en Dijn
hebben eendracht en vrede verjaagd. MARTIJN wendt zich tot
een ander motief uit de eerste helft van het gedicht: van waar
neemt de liefde tusschen beide seksen haar oorsprong: uit het
hart of uit de oogen? Gij spreekt als een dorper, zegt JACOB;
als een onbeschaafde Fries die niet weet wat liefde is. Luister!
Nu vangt een redetwist aan tusschen het hart en het oog,
tweespraak in de tweespraak, die door vrouwe Redene beslecht
wordt. Maar hoe staat het, herneemt MARTIJN, met de liefde
tot geld en goed? Wat is beter: rijkdom of armoede? De
priesters wijzen u het rechte pad, antwoordt JACOB, maar zelf
volgen zij een ander. Laat ons op JEZUS' voorbeeld letten. Deel
van uw goed aan de armen, neig uw hart tot hen; dan moge
God u in Zijne hoede nemen, u aan de macht der duivelen
onttrekken. Dat laatste woord brengt MARTIJN op den oorsprong
van alle rampen: de zonde. Van wie komt de zonde? Van de
vrouw, van EVA? JACOB antwoordt met een vurig pleit voor
de vrouwen die hij bij den wijn en het vuur vergelijkt. MARTIJN
verklaart zich overtuigd: ook hij wil de vrouwen vergeven om
der wille van de &#8222;hooge vrouwe", aan wie ons behoud gelegen
is. Zoo neemt aan MARIA'S voeten de tweespraak een einde.

<p><i>D'ander Martijn</i> is in zoover eene voortzetting van <i>den
Eersten Martijn</i>, dat wij hier in den aanvang een dergelijke
vraag gesteld zien als die over den strijd tusschen het hart en
het oog. Hier geldt het de vraag: twee vrouwen beminnen mij;
de eene heb ik lief, maar zij mij niet; de andere heeft mij lief,
maar ik haar niet&mdash;tot welke der twee moet ik mij wenden?<a name="253"></a>

<p>Dat is een vraag, zooals men ze voor de rechtbanken der
&#8222;Cours d'amour" bepleitte; eene vraag ook, zooals TOREC ze
in &#8222;<i>het schip van aventuren</i>" had hooren behandelen.

<p>In vernuftige dialectiek bestrijden de beide vrienden elkander
nu met allerlei voorbeelden van liefdesgevallen, ontleend aan
de Oudheid en den Bijbel. Redene moet zich in de liefde
doen gelden, zegt JACOB o.a. Aan de voorbeelden van noodlottige
liefde uit den Bijbel moeten wij ons spiegelen. God zelf
wijst mij in dezen den weg. Zooals Hij lief heeft, wie Hem
wederliefde bewijst, zoo moet ook ik mijne liefde schenken
aan haar die mij lief heeft.

<p>In den <i>Verkeerden Martijn</i> hebben wij een aardig voortbrengsel
van middeleeuwsche ironie. Met talent zijn hier MAERLANT'S
redeneeringen uit den <i>Eersten Martijn</i> omgekeerd en tegen de
zijne overgesteld. Hier en daar, vooral in de drie eerste strofen,
meent men toch de bitterheid van den dichter in zijn scherts
te hooren doorklinken. In het laatste couplet is iets van voorname
levenswijsheid, die met een lichten glimlach spreekt over
de verkeerde toestanden hier op aarde. Het is wel jammer, dat
slechts een fragment van dit gedicht tot ons is gekomen. In
zijn geheel zou het zeker een waardig sluitstuk voor de MARTIJNS-dichten
vormen. Waarschijnlijk zouden wij dan ook meer zekerheid
krijgen aangaande de vraag, die voor mij voorloopig eene
vraag blijft: of MAERLANT inderdaad de maker is van dit
gedicht. Er bestaat misschien meer reden hier aan het werk
van een ander te denken dan aan een zelf-parodieerend sarcasme,
waarvan in de middeleeuwsche literatuur, naar ik meen, tenauwernood
een ander voorbeeld te vinden is<a href="#8.35">[35]</a>.

<p>De MARTIJN-dialogen waren voortgekomen uit warme belangstelling
in het maatschappelijk leven, uit ergernis van een eerlijk
hart over de misstanden in dat leven en uit begeerte om in die<a name="254"></a>
misstanden verbetering te brengen. Verbetering door afbreken
en opbouwen. De <i>Martijn's</i>, vooral <i>de Eerste Martijn</i>, werkten vooral afbrekend; in een drietal andere gedichten trachtte de
dichter op te bouwen.

<p>Evenals MARTIJN en JACOB in die tweespraken meer dan
eens een vroeger motief hervatten, om het op nieuw te bewerken,
zoo keert ook MAERLANT terug tot vroeger bewerkte stoffen.
De schets eener middeleeuwsche vorstenschool uit den <i>Alexander</i>
wordt overtroffen door de handleiding voor vorsten in <i>Heimelijkheid
der Heimelijkheden; Lapidarijs</i> is uitgebreid tot het groote
werk <i>der Naturen Bloeme</i>; de historische overzichten uit
<i>Alexander</i> en <i>Merlijn</i> tot den <i>Spieghel Historiael</i>.

<p>Het oorspronkelijke <i>Liber de Secretis Secretorum</i>, in dezen
vorm zeker niet van ARISTOTELES, doch mede door het gezag
van zijn naam wijd en zijd verbreid, bevatte eene soort van
overzicht der regeerkunst en, daar een vorst ook zich zelven
moet regeeren, bovendien eene levensleer. Niet onwaarschijnlijk
is, dat MAERLANT bij zijne bewerking het oog had op den
twaalfjarigen FLORIS V. Misschien was de dichter tot het inzicht
gekomen, dat de vroeger door hem zoo verheerlijkte ALEXANDER
toch in menig opzicht niet het toonbeeld van een goed regent
kon heeten. <i>Heimelijkheid der Heimelijkheden</i> zou dan min of
meer als een correctief van den <i>Alexander</i> moeten worden
beschouwd, dat des te beter zou werken, omdat het ook hier
juist ALEXANDER is, wien door den zoo hoog vereerden
ARISTOTELES allerlei wijze lessen worden toegediend. Zoo was
b.v. de aansporing tot het bedwingen van den &#8222;grammen moet"
voor den <i>Alexander</i> van GAUTIER de CHÂTILLON zeker niet
overbodig<a href="#8.36">[36]</a>.

<p><i>Der Naturen Bloeme</i> en <i>Spieghel Historiael</i> moesten, evenals
vroeger <i>Rijmbijbel</i> en <i>Sinte Franciscus Leven</i>, voorzien in de
behoefte aan degelijke lectuur voor de leeken. In de verdietsching<a name="255"></a>
van THOMAS VAN CANTIMPRÉ'S groot werk <i>De Naturis Rerum</i>
kon elk die zijne bekomst had van fabelen en leugens, &#8222;nutscap
ende waer" vinden. Alles wat men toentertijd van de natuur,
van menschen en dieren wist, vond men hier bijeen. MAERLANT
heeft een deel van het Latijn onvertaald gelaten, in het overige
de volgorde over het algemeen behouden, in den regel zijn
voorbeeld bekort, hier en daar in de moralisaties iets gewijzigd
of er iets aan toegevoegd<a href="#8.37">[37]</a>.

<p>In zijn <i>Spieghel Historiael</i> leverde hij populair-wetenschappelijk
werk, dat voor dien tijd hooge waarde bezat. Het verleden
was voor de leeken tot dusver één nevelachtig verschiet
van eentonig grijs geweest; deze <i>Spiegel</i> wierp er voor het
eerst krachtige lichtstralen in en doorheen. Nu eerst namen
enkele bekende figuren in dat verschiet vaste omtrekken aan,
nu eerst kon men onderscheid maken tusschen nabij en ver af,
nu eerst een blik krijgen op de wording der toestanden waarin
men leefde.

<p>Van het groote werk des Franschen Dominicaans, VINCENT
VAN BEAUVAIS, bewerkte MAERLANT slechts een deel, het
<i>Speculum Historiale</i>; de twee voorgaande deelen: <i>Speculum
Naturale</i> dat over God, het heelal en den mensch handelde
en het <i>Speculum Doctrinale</i> dat een overzicht der menschelijke
wetenschap gaf, liet hij achterwege. Overigens gaf hij van
het <i>Speculum Historiale</i> eer eene bewerking dan eene vertaling;
hij raadpleegde tal van andere geschiedschrijvers, o.a.
den Hollandschen kroniekschrijver MELIS STOKE, breidde de
geschiedenis van Nederland en de levensbeschrijvingen van
Vlaamsche heiligen uit, verrijkte zijn werk met een schat van
spreuken en lessen van levenswijsheid<a href="#8.38">[38]</a>. Hier ook had MAERLANT
gelegenheid te velde te trekken tegen allen die, zijns inziens,
de waarheid ten opzichte van het verleden te kort gedaan of
vervalscht hadden: de menestrelen die leugens vertelden over<a name="256"></a>
KAREL DEN GROOTE, zijne Pairs en groote vazallen, die verschillende
KARELS hadden samengesmolten tot éénen; hij houdt
zich aan de <i>Historia Caroli Magni et Rolandi</i>; immers, dat
was Latijn en dus waar. Eveneens kant hij zich tegen de vermenging
van ARTUR-sage en Graal-sage, tegen die van de
verhalen over den Zwaanridder met de geschiedenis van het
huis Bouillon<a href="#8.39">[39]</a>.

<p>Indien men bedenkt dat MAERLANT'S opmerking over de
vermenging van verschillende historische KARELS eerst door
de hedendaagsche wetenschap opnieuw is gemaakt en met
evenveel geleerdheid als scherpzinnigheid gestaafd, dan moet
men dezen middeleeuwschen &#8222;clerc" bewonderen om zijn helder
verstand en zijn scherpen blik. Maar de aesthetische waarde
van zijn werk rijst daardoor niet. Trouwens, van rijzen kan
eigenlijk geen sprake zijn, want de poëzie is in de drie laatstgenoemde
werken zoo goed als afwezig. Zelfs vertoonen zij in
de bewerking tenauwernood eenige aandoening, tenauwernood
iets eigens. MAERLANT moge een gemoedelijk grapje maken
over de vlooien, de &#8222;clene wichten" die ons in dit aardsche
tranendal steeds gezelschap houden; hij moge zijne kieschheid
toonen waar hij het dier Furions ter sprake brengt&mdash;doorgaans
blijft hij in <i>der Naturen Bloeme</i> de ernstige leermeester<a href="#8.40">[40]</a>.

<p>In den ganschen <i>Spieghel Historiael</i> vond ik slechts een paar
plaatsen waar blijkt, dat de eene of andere gebeurtenis op
MAERLANT zooveel indruk maakte, dat zijne bewerking er de
sporen van draagt. CHARLEMAGNE'S smart bij het lijk van
ROELAND heeft hem blijkbaar getroffen; in het Dietsch lezen
wij dat de groote keizer

<p class="quote">... grongierde<a title="[margin: brulde.]"><sup>#</sup></a> in der gebare
Alse oft een leuwe ware
Die sine jonge vonde vermort.<a name="257"></a>
</p>

<p>Het beeld van den ouden leeuw brullend bij zijn vermoorden
welp zal wel niet van MAERLANT zelf zijn, maar is toch in
zijn voorbeeld niet te vinden<a href="#8.41">[41]</a>.

<p>Eveneens wordt hij gedrongen zijn medegevoel te uiten, waar
hij in bisschop AMBROSIUS, die keizer THEODOSIUS de waarheid
zegt, een geestverwant herkent. Daar komt hem zijn <i>Eerste
Martijn</i> weer voor den geest, zoo levendig zelfs dat een paar
rijmen uit de eerste strophe hier weer opklinken<a href="#8.42">[42]</a>.

<h3>DER KERKEN CLAGHE; VAN DEN LANDE
VAN OVERSEE; BESLUIT.</h3>

<p>Het tekort aan poëzie in de pas behandelde werken heeft
MAERLANT ons vergoed door bovengenoemde lyrische gedichten.
Beide dagteekenen uit zijn ouderdom. <i>Van den Lande van
Oversee</i> moet gedicht zijn na den val van ST. JEAN D'ACRE
(1291) en in <i>der Kerken Claghe</i> hooren wij den dichter
zeggen:

<p class="quote">Wat sagh ic in den spieghel claer?
Mijn oude leven, mijn graeuwe haer,
Hoe sterven es met mi gheboren!
</p>

<p>Tusschen deze twee gedichten bestaat eene vrij nauwe verwantschap.
De klacht der kerk, die den titel en den hoofdinhoud
uitmaakt van het eene, ruischt als ondertoon door de verzen
van het andere<a href="#8.43">[43]</a>. De dichter beeldt hier de kerk uit als eene
moeder, eene bedroefde vrouw van haar erf ontzet, wier verdediging
Christenridders plicht moet zijn. Het komt mij waarschijnlijk
voor, dat deze voorstelling eene herinnering is uit de
dagen, toen de jonge verliefde Vlaming zich zoo gaarne verdiepte
in ridderromans. In den roman van <i>Lancelot</i> toch legt<a name="258"></a>
een abt aan BOHORT de beteekenis uit van een visioen dat die
ridder heeft gezien. Wij lezen daar:

<p class="quote">Tot u quam op dien nacht besien
Die heilege kerke ende al om dien
In eens droefs wijfs gelike,
Die u clagede droeffelike,
Datmen hare onrecht dede
Ende nam hare ervechtechede.
Sine quam niet gecleet met siden,
None togede met den bliden;
Maer si quam in groter droefheden
Ende gecleet met swerten cleden
Om den toren die hare kinder
Daden mere ende minder;
Dat sijn besondechde kerstine
Dat haer kinder (sculdech) te sine,
Ende gelijc hare moder hare
Altoes sculdech te houdene waren<a href="#8.44">[44]</a>.
</p>

<p>Zoo kwam de romanlectuur, waartegen hij met zooveel nadruk
gewaarschuwd had, MAERLANT toch nog ten goede in zijn strijd
tegen de geestelijkheid. In zijn <i>Naturen Bloeme</i>, zijn <i>Rijmbijbel</i>,
zijn <i>Spieghel Historiael</i> had hij zich meer dan eens scherp
uitgelaten over hunne hebzucht, weelde, wellust; hun verweten,
dat zij waren

<p class="quote">... vor mine ogen smeker<a title="[margin: vleiend.]"><sup>#</sup></a>
Ende achter valsch als de verrader.
</p>

<p>De critiek, welke zijn bewerking van den <i>Rijmbijbel</i> hem
van de zijde der geestelijkheid had berokkend, was hij in zijn
<i>Spieghel Historiael</i> nog niet vergeten<a href="#8.45">[45]</a>. Doch, had hij daar
met de belgzucht van het &#8222;paepscap" rekening gehouden, in<a name="259"></a>
<i>der Kerken Claghe</i> spaart hij hen niet. Onversaagd springt
deze strijdbare &#8222;clerc", ridder naar geest en gemoed, zijne
moeder de Heilige Kerk ter zijde, om het leed te wreken, dat
haar wordt aangedaan door wie haar moesten beschermen en
leiden. De wolven zijn nu herders. Wie de aanzienlijke geestelijken
de volle waarheid zou durven zeggen, hen met name
noemen&mdash;hoe zou hij bejegend worden! Met enkele trekken
schetst hij hen: korte rokken, breede zwaarden, lange baarden,
kostbare kleederen, hooge paarden; wat al fierheid&mdash;ten koste
der kerkegoederen! Liever dan den grooten heeren de waarheid
zeggen, zitten zij met hen aan tafel. De armen, hongerig,
naakt, koud, roepen te vergeefs hunne hulp in; doch er is
eene vergelding. Denkt aan LAZARUS! De duivel ligt steeds op
de loer. Hij behoeft niet ter jacht te gaan: daar zijn er zoovelen
onder zijn bereik. Wie de kwaden vleien, hebben de beste
plaatsen en eene vette keuken; zij drinken dat zij zweeten en
slapen er te beter op. Al maken de heeren zich aan roof
schuldig, geen verwijt krijgen zij te hooren van deze geestelijken,
die, zelf met zonden besmet, anderen den hemel beloven.
En krachtig klinkt de oproep ten slotte: Zóó klaagt de
heilige Kerk! Gevoelt gij u van hare maagschap, zoo moet gij
nieuwe wapenen dragen en deze wandaden te keer gaan en wreken.

<p>Met een nieuw wapen, scherper dan eenig ridderzwaard,
met zijne pen, tastte MAERLANT ook in het gedicht <i>Van den
Lande van Oversee</i> de Kerk van Rome aan, die hij scherp
onderscheidt van de Katholieke Kerk. Hier durft hij zeggen:

<p class="quote">Die Kerke van Romen is dusdaen vraet,
Si is dronken ende al sonder raet,
Die hovet is van Kerstijnhede.
</p>

<p>Echter heeft dit gedicht een ruimer strekking. Het is een
noodkreet, door den vromen Christen geslaakt, toen hem<a name="260"></a>
meer en meer zekerheid gewerd, dat het Heilige Land aan de
macht der Christenen ging ontglippen. In <i>Disputatie van den
Cruce</i> had hij reeds eenmaal een klacht daarover doen hooren,
maar nu Acre, het laatste bolwerk der Christenen, gevallen is,
slaat hem de schrik om het hart. Vandaar de ontzetting, de
verontwaardiging in dezen onstuimig-schoonen aanhef:

<p class="quote">Kersten man, wats di gheschiet?
Slaepstu? hoe ne dienstu niet
Jhesum Christum dinen here?
Peins, doghedi dor di enich verdriet,
Doe hi hem vanghen ende crucen liet,
Int herte steken metten spere?
Tlant, daer hi sijn bloet in sciet<a title="[margin: stortte.]"><sup>#</sup></a>,
Gaet al te quiste, als men siet:
Lacy, daer en is ghene were!
Daer houdt dat Sarracijnsche diet<a title="[margin: volk.]"><sup>#</sup></a>
Die Kerke onder sinen spiet
Daerneder, ende doet haer groot onnere
Ende di en dunkets min no mere<a title="[margin: gij geeft er niet om.]"><sup>#</sup></a>!
</p>

<p>In dien toon gaan de volgende coupletten voort: het is uwe
moeder, de Heilige Kerk, wier behoud het geldt; God lijdt&mdash;gij
leeft in weelde; Gods vijanden hebben te Acre kloosters
en huizen vernield, het volk gedood. Christen! trek op, den
hemel kunt gij winnen, indien gij die schande wreekt. Dan
eerst komt de dichter tot kalmte; hij zet uiteen wat er gebeurd
is, zonder vragen, zonder uitroepen. Maar aan het eind van
zijn verhaal is hij opnieuw onder den indruk gekomen. Het
vlamt weer op in hem: Gij heeren, gij prinsen, gij baronnen
... Kerk van Rome, trek het zwaard! Maar de voorname
geestelijken hebben wel wat anders te doen! Wat doet gij ter
wille van de Kerk? Wie volgt JEZUS na? Als het om vette<a name="261"></a>
prelaatschappen te doen is, ja, dan snelt gij allen toe. &#8222;Reinaerdie"
speelt dan haar spel. Geleerdheid? Wat zou men er mee
uitrichten! En waartoe gebruiken zij hun rijkdom? De goeden
niet te na gesproken&mdash;de duivel hale hen met hunne trotsche
bijzitten! Maar het Heilig Graf vertoont zich weer aan zijn
geestesoog. Weer klinkt het dringend tot de koningen, graven
en hertogen, die onderling oorlog voeren: Het is tijd het schild
&#8222;van sabel en van goude", het &#8222;lazuren" schild met de leliën
op te nemen. Dan dreigend: Wie niet stoutelijk voorwaarts gaat
en zijne moeder wreekt&mdash;hij zal er voor boeten! Overredend
klinkt het daarop: Waarom wil elk slechts vreugde? Wij moeten
immers toch eens sterven? Denkt wat JEZUS heeft willen lijden!
Hoe anders was het ten tijde van CHARLEMAGNE en GODFRIED
VAN BOUILLON! Wat vaart gij in deze dagen ter valkenjacht, gij
landsheeren? Hoort gij de Kerk niet klagen? Gevoelt gij u
van hare maagschap, komt er dan openlijk voor uit! Met een
bede tot God besluit de dichter zijn bezielden oproep.

<p>Die oproep heeft geen weerklank gevonden; kort na den val
van Acre is het Heilige Land geheel aan den greep van het
Westen ontglipt. Sedert de kruistochten een aanvang hadden
genomen, was de Europeesche Christenheid twee eeuwen ouder
geworden; niet langer konden romantische geloofsdrift en
avontuurlijke reislust de volken tot verre tochten verlokken;
andere idealen legden beslag op hunne belangstelling, hunne
toewijding, hunne kracht. Voortaan kon wie er behoefte aan
gevoelde, zijne devotie verrichten bij het Heilig Graf dat in
zoo menige kerk ook te onzent was nagebootst.

<p>MAERLANT, die na den val van Acre tot een nieuwen kruistocht
opwekte, schijnt den veranderden koers der geesten niet
te hebben opgemerkt. En indien al, dan heeft hij dien zeker
betreurd. Want hij was een &#8222;prijzer van 't verleên" en zag in<a name="262"></a>
zijn eigen tijd slechts achteruitgang waar hij dien bij vroeger
vergeleek. Zijn blik was gericht vooral op het verleden en op
het verkeerde of gebrekkige van het heden. Afbrekend en
opbouwend heeft hij getracht dat verkeerde in het rechte spoor
te leiden, dat gebrekkige aan te vullen. Hij is de eerste Nederlandsche
dichter die, sterk door zijn geloof, tegen de aanmatiging
en het plichtsverzuim van adel en geestelijkheid is
opgekomen voor waarheid en voor recht. Hij heeft voor Vlamingen
en andere Nederlanders gedaan wat zes eeuwen na
hem een ander Zuidnederlander opnieuw zou doen: het volk
leeren lezen.

<p>Dat alles geeft hem aanspraak op onze dankbaarheid, op
eene plaats onder de groote mannen van ons volk; doch als
kunstenaar rijst hij daardoor niet in onze schatting. Zeker, hij
was dichter. Hij heeft dat getoond in den <i>Eersten Martijn</i>,
vooral in de eerste helft waar de aandoening door de strofen
golft en telkens een beeld of een vergelijking de strofe komt
afronden als het schuimkroontje den top der golf. Hij heeft dat
getoond in zijne beide laatste lyrische gedichten en in menig
brok van zijn overig werk dat, zoo al niet schoon, dan toch
bevallig of aardig mag heeten. Den kunstenaar zien wij in den
dichter, waar hij, in navolging der Latijnsche en Romaansche
lyriek, kunstige strofen bouwt, waar hij de afschrijvers bezweert
zijne verzen ongeschonden te laten en hooge waarde hecht aan
de zuiverheid zijner rijmen.

<p>Doch de dichter, de kunstenaar in hem toont zich te zelden;
er is in zijn werk te veel dat middelmatig of gebrekkig, te veel
dat berijmd proza moet heeten. De drang naar schoonheid in
zijn gemoed werd onderdrukt door het verlangen om de maatschappij
te verbeteren en zijn volk te onderwijzen. En nu kan
de invloed van een dichter op de zedelijke, geestelijke en
maatschappelijke ontwikkeling van zijn volk wel strekken om<a name="263"></a>
de waarde zijner gansche persoonlijkheid te verhoogen, niet
om te vergoeden wat hij te kort komt als kunstenaar. Bovendien
heeft zijn roem maar al te veel dichters of verzenmakers verlokt
om op zijn voorbeeld Pegasus in het gareel te slaan.

<p>Indien wij dan ten slotte aan MAERLANT'S persoon en werk
zulk eene ruime plaats hebben gegeven in dit verhaal van de
geschiedenis onzer letterkunde, dan is dat geschied: omdat hij,
beter dan eenig ander auteur zijner dagen, de eeuw en de
maatschappij waarin hij leefde in hunne onderscheiden stroomingen
vertegenwoordigt; omdat de geslachten die na hem
kwamen, tot hem hebben opgezien als tot een groot dichter
wiens voorbeeld zij moesten volgen; en eindelijk, omdat hij in
enkele zijner kleinere werken ons iets gegeven heeft van dat
onbeschrijfelijke dat wij poëzie noemen.<a name="264"></a>

<hr>

<h3>AANTEEKENINGEN.</h3>

<p class="footnote">[Voetnoot <a name="8.1">1</a>: De romans <i>van Alexander, Merlijn</i> en <i>Troyen</i> zijn tot ons gekomen in een vorm die vrij ver afstaat van den oorspronkelijken,
in een dialect dat buiten de oostelijke grenzen van het tegenwoordig
Nederland gesproken werd <i>(Tijdschr. v. Ned. T. en L.</i>, XXIII, 156). De <i>Torec</i> schijnt nog al geleden te hebben onder de handen des compilators van den <i>Lancelot</i> (a.w. X, 173; XIX, 36).]

<p class="footnote">[Voetnoot <a name="8.2">2</a>: Ik volgde bij deze rangschikking het uitvoerig en verdienstelijk
boek van Prof. J. TE WINKEL: <i>Maerlant's Werken</i>, (2e druk, 1892), vgl.: Tweede Hoofdstuk.]

<p class="footnote">[Voetnoot <a name="8.3">3</a>: Vgl. <i>Nat. Bloeme</i> (ed. VERWIJS), III, 885 vlgg. en <i>Inleid</i>. XXIV. Over den kalander-leeuwrik: BREHM, <i>Het Leven der Dieren</i> (bewerking van HUIZINGA), II, 100.]

<p class="footnote">[Voetnoot <a name="8.4">4</a>: De ons onbekende schoone, wier naam MAERLANT verborgen
heeft in zijn gedicht, heette waarschijnlijk <i>Gheile</i> en zal wel eene Vlaamsche geweest zijn. Vgl. FRANCK'S <i>Inl</i>. op den <i>Alexander</i>, XI-XII.]

<p class="footnote">[Voetnoot <a name="8.5">5</a>: WYBRANDS, <i>De Abdij Bloemhof</i>, bl. 134.]

<p class="footnote">[Voetnoot <a name="8.6">6</a>: Vgl. I, 1066-'70. Deze verzen zijn niet in het origineel aanwezig.]

<p class="footnote">[Voetnoot <a name="8.7">7</a>: Vgl. X, 1530&ndash;1.]

<p class="footnote">[Voetnoot <a name="8.8">8</a>: Voor dit alles verwijs ik naar FRANCK'S voortreffelijke <i>Inleiding</i>, inzonderheid naar het hoofdstuk: <i>Maerlants verhouding tot zijne bronnen.</i>]

<p class="footnote">[Voetnoot <a name="8.9">9</a>: Vgl. V, 1006 vlgg. en FRANCK'S aanteekening op bl. 454.]

<p class="footnote">[Voetnoot <a name="8.10">10</a>: T.a.p. VIII, 77 vlgg. en bl. 481.]

<p class="footnote">[Voetnoot <a name="8.11">11</a>: Onder de schepenen van Gent vond ik op het jaar 1301 een
<i>Simon die Godgaf</i> (vgl. Memorieboek der stad Ghent, ed. der
Vlaemsche Bibliophilen I, 6).]

<p class="footnote">[Voetnoot <a name="8.12">12</a>: Vgl. over SEGHER en zijn werk VERDAM'S <i>Inleiding</i> op zijne
<i>Episodes uit Maerlant's Historie van Troyen</i>, met name p. 17,
154&ndash;5, 181.

<p class="footnote">MAERLANT'S werk is in zijn geheel te vinden in de uitgave van
NAPOLEON DE PAUW.]<a name="265"></a>

<p class="footnote">[Voetnoot <a name="8.13">13</a>: Vgl. VERDAM'S <i>Episodes</i>, vs. 6666&ndash;6711 met <i>Roman de Troie</i>,
vs. 16179&ndash;16181.]

<p class="footnote">[Voetnoot <a name="8.14">14</a>: Vgl. <i>Episoden</i>, vs. 508 vlgg.; dialoog, waar BENOÎT vertelt,
op bl. 54, vs. 354; 63, 667; 73, 1031; 76, 1138; 91, 5129; 305,
9345; 327, 10166; 341, 10694.]

<p class="footnote">[Voetnoot <a name="8.15">15</a>: FRANCK houdt dit satansproces niet voor MAERLANT'S werk.
TE WINKEL beweert het tegendeel. Vgl. <i>Anzeiger f.d.A.</i>, IX, 367&ndash;8
en TE WINKEL'S <i>Gesch. der Ned. Lett.</i>, bl. 168 noot.]

<p class="footnote">[Voetnoot <a name="8.16">16</a>: Vgl. <i>Merlijn</i> (ed. VAN VLOTEN), vs. 10408. VAN VLOTEN'S
uitgave kan dienst doen, vooral nadat men kennis heeft genomen
van FRANCK'S vernietigende maar rechtvaardige critiek.]

<p class="footnote">[Voetnoot <a name="8.17">17</a>: <i>Merlijn</i>, vs. 7639 vlgg. (7770&ndash;8, 8164, 8175-'80).]

<p class="footnote">[Voetnoot <a name="8.18">18</a>: Vgl. <i>Torec</i> (ed. TE WINKEL), vs. 170, 149, 156, 489 (eene
&#8222;Orguellouse de Longres" komt voor in CRESTIEN'S <i>Conte du Graal</i>;
zie de Aant. op FRANCK'S <i>Alexander</i>, bl. 481). Afbeelding der <i>Chambre
de Beauté</i> bij PETIT DE JULEVILLE a.w. I, 192.]

<p class="footnote">[Voetnoot <a name="8.19">19</a>: <i>Torec</i>, vs. 869&ndash;870; 1228-'49; 3231-'51.]

<p class="footnote">[Voetnoot <a name="8.20">20</a>: Vgl. <i>Alex.</i>, IX, 450. De vergelijking is door M. ingevoegd;
vgl. GAUTIER, <i>Alex.</i>, IX, 258&ndash;260. Of M. deze vergelijking
misschien uit den <i>Lancelot</i> heeft overgenomen, doet weinig ter zake.
<i>Episoden</i> enz. vs. 767 vlgg., 8074-'91; 1546 in verg. met het
origineel; <i>Alex.</i>, I, 68; VERDAM'S <i>Inl.</i> op <i>Episoden</i> enz. bl. 21 vlgg.;
TE WINKEL in <i>Tijdschr. v. N.T. e. L.</i>, I, 332 vlgg.; <i>Merlijn</i>, vs. 33,
589, 621. FRANCK'S <i>Inl.</i> op den <i>Alex.</i>, L-LI; <i>Episoden</i>, bl. 163&ndash;4,
vs. 4159 en vs. 4219 in verg. met het oorspronkelijke.]

<p class="footnote">[Voetnoot <a name="8.21">21</a>: <i>Alex.</i>, III, 513; III, 836; VII, 584; Vgl. ook <i>Troyen</i>, vs. 10736.]

<p class="footnote">[Voetnoot <a name="8.22">22</a>: <i>Alex.</i>, VIII, 126&ndash;9; X, 1535 vlgg.; <i>Episoden</i> etc. bl. 159&ndash;160.
Over die <i>riche dame</i> te verg.: PETIT DE JULEVILLE a.w. I, 197&ndash;8;
<i>Episod.</i>, bl. 342. In geen der verschillende einden van het gedicht,
door JOLY medegedeeld, is iets van dezen aard te vinden. Vgl. zijne
uitgaaf v.d. <i>Roman de Troie</i>: &#8222;Sur les manuscrits" in Deel I.]

<p class="footnote">[Voetnoot <a name="8.23">23</a>: Vgl. <i>Alex.</i>, VIII, 637 vlgg.; <i>Torec, Inl.</i>, bl. XXII vlgg.]

<p class="footnote">[Voetnoot <a name="8.24">24</a>: Vgl. o.a.: <i>Rijmb.</i>, I, 7778, 7917, 7923; 18440, 34846; <i>Sp.
Hist.</i>, I, bl. 66, vs. 21 vlgg.; bl. 137, vs. 47 vlgg.]

<p class="footnote">[Voetnoot <a name="8.25">25</a>: A.w. I, 64 vlgg.]

<p class="footnote">[Voetnoot <a name="8.26">26</a>: Vgl. o.a.: <i>Rijmb.</i>, I, 2755; <i>Sinte Franc.</i>, 9&ndash;10; 51&ndash;40. Het verhaal
van den &#8222;coninc van versen" ald. vs. 1917 vlgg.; men vindt het ook
in het Latijn.]

<p class="footnote">[Voetnoot <a name="8.27">27</a>: Vgl. o.a. den Proloog van <i>der Nat. Bloeme</i>, vs. 108&ndash;116;
TE WINKEL, <i>Maerlant's Werken</i>, p. 368; waai heidsliefde o.a.:<a name="266"></a>
<i>Rijmb.</i>, I, 25, 4885, 34830; waarheid en wonder: <i>Nat. Bl.</i>, I, 486-'93;
IV, 5 vlgg.; V, 413 vlgg.; <i>Sp. Hist.</i>, I, 16, vs. 61; II, 64, vs. 7.]

<p class="footnote">[Voetnoot <a name="8.28">28</a>: Vgl. TE WINKEL'S <i>Gesch. der Ned. Lett.</i>, bl. 337&ndash;9.]

<p class="footnote">[Voetnoot <a name="8.29">29</a>: Vgl. a.w. vs. 19626-'9, die niet in het origineel voorkomen:

<p class="footnotequote">Want haer lyoen, hare lupaerd,
Haer troest, haer muur, haer casteel,
Ende hare hulpe algeheel
Starf met eren, die goede Judas.
</p>

<p class="footnote">In vs. 24796 vlgg. vinden wij het Latijn: &#8222;firmavit faciem suam
ut iret in Hierusalem" aldus weergegeven:

<p class="footnotequote">Doe de tijd naken began
Vander Passiën, maecte vast
Sijn anscijn, <i>die lieve gast</i><a title="[margin: vreemdeling.]"><sup>#</sup></a>,
Te Jherusalem te gane.]
</p>

<p class="footnote">[Voetnoot <a name="8.30">30</a>: Zoo b.v. vs. 7811-'14:

<p class="footnotequote">Aldus in dien dorwitten vleesche
Die nagle zwart als iet vereesche
Entie wonde van der zide
Bloeide als ene rose blide.
</p>

<p class="footnote">Het Latijn heeft hier (in de bewerking van <i>Bonaventura Vulcanius</i>):
&#8222;Erat autem similitudo clavorum nigra quasi ferrum, vulnus autem
lateris rubeum et ad orbicularitatem quandam carnis contractione
reductum rosa quaedam pulcherrima videbatur."]

<p class="footnote">[Voetnoot <a name="8.31">31</a>: Vgl. over dit alles de voortreffelijke Inleiding en Aanteekeningen
op de uitgave der <i>Strophische Gedichten</i> door FRANCK en VERDAM.]

<p class="footnote">[Voetnoot <a name="8.32">32</a>: Vgl. over den dialoog: Inleid. der <i>Stroph. Ged.</i>, LXXX;
EBERT, <i>Allgem. Gesch. der Lit. des Mitt.</i>, II, 16; JEANROY, <i>Les
Origines de la poésie lyrique</i>, p. 45 suivv. Het vroeger aangeh. werk
van SCHELER, <i>Trouvères Belges</i> o.a. I, 6&ndash;7, 137, 139, 141.]

<p class="footnote">[Voetnoot <a name="8.33">33</a>: In sommige handschriften heet dit gedicht <i>De derde Martijn</i>.]

<p class="footnote">[Voetnoot <a name="8.34">34</a>: Dit beroemde woord over den adel wordt reeds gevonden bij
den kerkvader HIERONYMUS. Zie <i>Inleiding</i>, p. LXXVIII. Naar het
schijnt, ook reeds in ARISTOTELES' <i>Ethica</i>. Vgl. BURCKHARDT, <i>Die
Cultur der Renaissance</i>, II, 90. Vgl. ook <i>Heim. der Heim</i> (ed. CLARISSE),
vs. 1831&ndash;2; in het Latijn: &#8222;quia Deus creavit aequales."]

<p class="footnote">[Voetnoot <a name="8.35">35</a>: FRANCK en VERDAM houden MAERLANT voor den maker. Zie<a name="267"></a>
<i>Inleiding</i>, p. XLVIII-XLIX. Doch ook na die uiteenzetting blijf ik
twijfelen.

<p class="footnote">Nagevolgd werd de <i>Eerste Martijn</i> door een dichter die in 1299
den <i>Vierden Martijn</i> dichtte (uitgeg. door SERRURE in <i>Vad. Mus.</i>,
IV, 55 vlgg.). Talent is er in deze, hier en daar woordelijke, navolging
niet. HEYN VAN AKEN kan bezwaarlijk de dichter zijn geweest (SERRURE
is geneigd dat aan te nemen). Bij diens persoonlijkheid past niet het
dichten &#8222;op die heren" (vs. 479-'81), en ook maakte HEYN VAN
AKEN beter verzen dan deze dichter.]

<p class="footnote">[Voetnoot <a name="8.36">36</a>: <i>Heim. der Heim.</i> (ed. J. CLARISSE), vs. 348. MAERLANT heeft
vrij wat weggelaten uit zijn voorbeeld, doch het overige getrouw
gevolgd. Zie de vergelijking in KAUSLER'S <i>Denkmäler</i>, III, 289 vlgg.]

<p class="footnote">[Voetnoot <a name="8.37">37</a>: Vgl. den Proloog, vs. 85 vlgg.

<p class="footnote">Het eerste en tweede boek zijn niet vertaald, van het derde slechts
een klein deel. Boek II-XII geven eene vertaling van het Latijn in
Boek IV-XVII; Boek XVIII-XX zijn weer niet vertaald. Zie overigens
de Inleiding in VERWIJS' uitgave.]

<p class="footnote">[Voetnoot <a name="8.38">38</a>: Zie over dat alles, dat gewichtig is vooral voor onze kennis
van de ontwikkeling der historiographie te onzent, de voortreffelijke
inleiding van DE VRIES en VERWIJS voor hunne uitgave van den
<i>Sp. Hist.</i> en TE WINKEL t.a.p. het <i>Achtste Hoofdstuk</i>.]

<p class="footnote">[Voetnoot <a name="8.39">39</a>: Vgl. <i>Sp. Hist.</i>, III, p. 170, 204; TE WINKEL, <i>Maerlant's
Werken</i>, p. 422&ndash;5; IIIe Part. VIII Boek, c. 60, vs. 73 vlgg.; II,
p. 383; II, p. 79; I, p. 15, vs. 55 vlgg.; 315, 2e kolom; IV<sup>3</sup>, c. 22,
vs. 83 vlgg.; c. 6, vs. 5&ndash;11.]

<p class="footnote">[Voetnoot <a name="8.40">40</a>: Vgl. a.w. VII, 788 vlgg.; II, 1875 vlgg.]

<p class="footnote">[Voetnoot <a name="8.41">41</a>: Vgl. IV<sup>1</sup>, c. 27. VINCENTIUS heeft hier (ed. DUACI 1624,
<i>Lib.</i> 24, c. 20): &#8222;Carolus Rolandum exanimatum invenit iacentem
eversum brachiis super pectus in modum crucis positis et super eum
ruens irrugit clamore magno."]

<p class="footnote">[Voetnoot <a name="8.42">42</a>: Zie: <i>Inleiding</i>, XL-XLI. De door mij bedoelde rijmen zijn:
<i>hove || verscrove</i>.]

<p class="footnote">[Voetnoot <a name="8.43">43</a>: Vgl. <i>v.d. L. v. O.</i>, vs. 11 vlgg.; 118 vlgg.; 130, 200.]

<p class="footnote">[Voetnoot <a name="8.44">44</a>: Vgl. III, 7290 vlgg. Ik deel hier slechts de meest overeenkomstige
verzen mede. De tekst is blijkbaar corrupt, vooral in de
laatste verzen.]

<p class="footnote">[Voetnoot <a name="8.45">45</a>: Vgl. <i>Nat. Bl.</i>, II, 469-'76; 680 vlgg.; <i>Rijmb.</i>, I, 78 vlgg.;
5260-'4; 5358; 5398 vlgg.; 5502-'3; 13322 vlgg.; 25485&ndash;7;
<i>Sp. Hist.</i>, I, bl. 16, vs. 80 vlgg.]<a name="268"></a>

<hr>

<h2>DICHTERS, VOORDRAGERS, PUBLIEK.</h2>

<p>Tot nog toe hebben wij ons bezig gehouden vooral met de
dichtwerken die gedurende de 12<sup>de</sup> en de 13<sup>de</sup> eeuw door deze
volken zijn voortgebracht; de personen der makers bleven op
den achtergrond. Op dien achtergrond moeten zij blijven, omdat,
ten minste in het verhaal van de ontwikkeling eener middeleeuwsche
literatuur, de persoon des dichters minder gewichtig
is dan zijn werk. Toch is het wenschelijk, dat wij op dien
achtergrond meer licht doen vallen; dat wij samenvatten wat
ons van die dichters met of zonder naam bekend is. Tevens
geeft ons dat gelegenheid mede te deelen, wat wij weten van
het publiek waartoe zij zich richtten, van de wijze waarop en
de omstandigheden waaronder literaire werken toen ter kennisse
van het publiek kwamen.

<p>Een middeleeuwsch dichter schreef verzen of proza, omdat
hij er roeping toe gevoelde of omdat zijn beroep het medebracht.
Het spreekt vanzelf, dat beroep en roeping niet steeds
samengingen; doch ook dat door het beroep de roeping niet
noodwendig werd uitgesloten.

<p>Tot hen die dichtten, omdat zij er roeping toe gevoelden
of omdat zij er behagen in schepten, zullen wij wel geestelijken
of &#8222;clercken" mogen rekenen zooals WILLEM VAN
AFFLIGHEM, WILLEM VAN UTENHOVE, HADEWYCH, MAERLANT,
de dichters van <i>Rinclus</i>, <i>Van den Levene ons Heren</i>,
van den <i>Dietschen Catoen</i>, <i>Esopet</i> en dergelijke werken; ook<a name="269"></a>
JAN VAN BRABANT, de edelen en hoofsche &#8222;clercken" die
minneliedjes dichtten en de dichters van volksliederen. Het is
wel mogelijk dat sommige dezer dichters zich, evenals MAERLANT,
van het wereldsche tot het ernstige of stichtelijke hebben
gewend; wij kunnen het echter slechts van één hunner bewijzen.
De bewerker der <i>Disticha Catonis</i> namelijk verhaalt ons in
zijn proloog:

<p class="quote">Als ic die minne sach, ic louch;
Nu haticse al in minen sinne
Die minne draghen entie minne
Ende hebbe ghekeert minen moet
An die ghenen die siin vroet.
</p>

<p>Wij hoorden vroeger een paar dezer dichters: MAERLANT en
WILLEM VAN AFFLIGHEM, op minachtenden toon spreken over
andere dichters die zij <i>menestrelen</i> noemen. MAERLANT heeft
een afzonderlijk hoofdstuk van zijn <i>Spieghel Historiael</i> gewijd
aan &#8222;'t scelden jegen die borderers", d.i. romanschrijvers; aan
het slot van dat hoofdstuk zien wij dat hij het oog heeft op
de &#8222;menestrele", die dus ook door hem als de dichters der
ridderromans werden beschouwd<a href="#9.1">[1]</a>. En WILLEM VAN AFFLIGHEM
spreekt van de menestrelen als van &#8222;logeneren". Blijkbaar gevoelen
zij zich door hunne geleerdheid en ontwikkeling, ook
door hun streven naar waarheid en vroomheid verheven boven
die verdichters van fabelen en luchtige verhalen van oorlog en
minne. MAERLANT weet dan ook zijn afkeer van al te wereldschgezinde
&#8222;clercken" niet beter uit te drukken, dan door eene
schildering van hun uiterlijk te besluiten met de woorden:

<p class="quote">Dit en sijn niet clerke, maar menestrele<a href="#9.2">[2]</a>.
</p>

<p>Deze menestrelen behoorden, zooals hun naam (ministeriales)
aanduidt, tot de dienaren van den adel; hun taak was vooral,<a name="270"></a>
den heer en zijn &#8222;gezinde" met muziek en zang of voordracht
van poëzie te vermaken. Een dienaar van die soort hebben wij
reeds ontmoet in dien knecht van den Brabantschen ridder,
Heer GOOSEN VAN VELPEN, die gewoon was &#8222;te pipen ende
te singhen" en die door zijne onkuische liedjes de harten der
maagden prikkelde. De vereeniging van muziek en poëzie
vinden wij ook bij de menestrelen van wie MAERLANT spreekt
in <i>der Naturen Bloeme</i> naar aanleiding van den vogel <i>Garrulus</i><a href="#9.3">[3]</a>.
Het &#8222;pipen en mauwen" van den menestreel kan kwalijk iets
anders beteekenen dan het spelen op de pijpen ter begeleiding
van zang of voordracht.

<p>Niet alleen om hun heer den tijd te korten, dienden hem
de menestrelen; zij waren er ook op uit, zijne roemzucht door
hun loftuitingen te prikkelen, in de hoop op geschenken
zijnerzijds. Lof en roem verwerven&mdash;MAERLANT zegt het
ons&mdash;daarnaar streefden de meeste ridders:

<p class="quote">Want die ridder niet gheroet<a title="[margin: rust.]"><sup>#</sup></a>,
Hine verslijt vleesch ende bloet,
Updat sijn prijs mere.
</p>

<p>En dat de menestrelen die roemzucht trachtten te bevredigen,
vernemen wij eveneens uit zijne woorden:

<p class="quote">... der idelre gloriën cleet,
Daer menestraudië met omme gheet<a href="#9.4">[4]</a>.
</p>

<p>In zijn <i>Spieghel Historiael</i> laat hij nog eens een waarschuwing
hooren tegen de &#8222;smekende" (vleiende) menestrele<a href="#9.5">[5]</a>.
Een klein staaltje van hunne praktijken zien wij in de bewerking
van den <i>Aiol</i>. In eene opsomming van edelen die AIOL
verwelkomen, worden in de Dietsche bewerking o.a. de graaf
van Vlaanderen, de hertog van Brabant en de graaf van Artois
genoemd, ofschoon deze hooge heeren op de overeenkomstige<a name="271"></a>
plaats in den Franschen tekst niet worden vermeld. Waarschijnlijk
hebben wij hierin eene beleefdheid van de zijde des
menestreels jegens zijn publiek te zien<a href="#9.6">[6]</a>.

<p>Bij dezen ruilhandel van loftuitingen tegen geschenken (geld,
kleederen, wapenen of sieraden) hadden de menestrelen mededingers
in de met hen eenigszins verwante &#8222;yrauden" (herauten).
Meer dan eens worden &#8222;menestrele ende yraude" of&mdash;wat
hetzelfde is&mdash;&#8222;yraude ende spelmanne" in één adem genoemd<a href="#9.7">[7]</a>.

<p>In den roman <i>van Torec</i> zien wij den held in de wapenrusting
van een anderen ridder, MYDUEL genaamd, alle tegenstanders
uit den zadel steken. De paarden der overwonnenen
geeft hij aan de aanwezige speellieden en yrauden, en deze
zijn onmiddellijk gereed met hun tegengeschenk:

<p class="quote">Doe riepsi ende dyraude mede:
&#8222;Ha ha! Myduel, Myduel!
&#8222;Hi heeft den prijs ende niemen el;
&#8222;Hi es die beste van den velde:
&#8222;Hi es genindech<a title="[margin: dapper.]"><sup>#</sup></a>, coene ende melde"<a title="[margin: mild.]"><sup>#</sup></a><a href="#9.8">[8]</a>.
</p>

<p>Dat de menestrelen niet alleen bij de ridders welkom waren,
maar ook bij die hooge geestelijken, wier levenswijze weinig
van die der ridders verschilde, zouden wij wel reeds mogen
vermoeden. MAERLANT verzekert het ons ten overvloede in
zijn <i>Rijmbijbel</i><a href="#9.9">[9]</a>. Omgekeerd werd de plaats van den menestreel,
naar het schijnt, wel eens ingenomen door een &#8222;scriver", die
doorgaans wel een &#8222;clerc" zal zijn geweest. In de <i>Heimelycheit
der Heimelychede</i> lezen wij:

<p class="quote">Nu betaemt wel elken heere
Die bewaren wille sine eere,
Dat hi scrivers met hem houde,
Vroede liede, jonghe ende oude,<a name="272"></a>
Die scone ende wel connen dichten,
Ende met sconen worden verlichten
Connen dat sijn heere wille.
...
Want ghelijc dat smenscen lede
Scoonre sijn ghecleedt dan naect,
Also eist dat men een dicht maect,
Daer men der wareit niet ut en gheet
Ende ment met scone worden cleet.
</p>

<p>MAERLANT spreekt hier over poëzie, terwijl in zijn voorbeeld,
naar het schijnt, slechts over de kunst van het een of ander op
te stellen gesproken wordt<a href="#9.10">[10]</a>. Doch wat hiervan zij, zeker is
meer dan een dichtwerk door een &#8222;clerc" op verzoek van een
edelvrouw of edelman vervaardigd. MAERLANT deelt ons in den
proloog van zijn Graal-roman mede:

<p class="quote">Dese historie van den Grale
Dichte ick ter eren Heren Alabrechte,
Den Heer van Vorne, wael met rechte;
Want hoge liede met hoger historie
Menechfouden zoecken hoer glorie
Ende korten daer mede hoer tijt.
</p>

<p>En in de opdracht van zijn <i>Spieghel Historiael</i> lezen wij:

<p class="quote">Grave Florens, coninc Willems sone,
Ontfaet dit werc! Ghi waert de gone
Die mi dit dede anevaen.
</p>

<p>Het zou mij dan ook niet verwonderen, indien sommige
ridderromans, bij den voortgang onzer wetenschap, bleken
bewerkt te zijn door &#8222;clercken". De godsdienstige, hier en<a name="273"></a>
daar zelfs kerkelijke, tint, die over de bewerking van het
<i>Roelandslied</i> en over den roman <i>van Walewein</i> ligt, die misschien
ook in de <i>Lorreinen</i> te zien valt, geeft tot dit vermoeden
wel eenigen grond<a href="#9.11">[11]</a>.

<p>In ontwikkeling zullen de &#8222;clercken" over het algemeen wel
boven de menestrelen hebben gestaan. Echter behoeft men
daarom aan deze laatsten niet alle ontwikkeling te ontzeggen.
De bewerker van den <i>Partonopeüs</i> b.v. was blijkbaar een man
van zekere ontwikkeling en beschaving; hij zal wel niet de
eenige zijn geweest<a href="#9.12">[12]</a>. Dat mogen wij vermoeden ook met het
oog op eene reeds vermelde plaats uit den <i>Spieghel Historiael</i>.
MAERLANT neemt daar uit zijn voorbeeld eene waarschuwing
over tegen de wereldsche &#8222;clercken" die een wit voetje bij
vrouwen en jonkvrouwen trachten te verkrijgen. VINCENTIUS'
schets van het uiterlijk dezer &#8222;petits abbés" geeft hij in zijn
Dietsch aldus terug:

<p class="quote">Dese setten al haer doen
(Om) haer surcoet<a title="[margin: tabbaard.]"><sup>#</sup></a> ende haer caproen,
Hoe hare gescoyte<a title="[margin: schoeisel.]"><sup>#</sup></a> ten besten staet;
Om specie ende mossceliaet<a title="[margin: parfums.]"><sup>#</sup></a>,
Dat si wel rieken van den crude;
Nuwe scoen met behagelen hude,
T'haer gelu enten crooc<a title="[margin: krullende lokken.]"><sup>#</sup></a>,
Met vingerlinen verciert ooc:
Si gaen rechts of si pleyen<a title="[margin: dansen.]"><sup>#</sup></a> souden.
</p>

<p>Zeker, MAERLANT spreekt hier, in navolging van zijn voorbeeld,
over wereldschgezinde geestelijken; doch hij besluit deze
beschrijving met het vers:

<p class="quote">Dit en sijn niet clerke, maer menestrele.
</p>

<p>Dat had hij toch niet kunnen doen, indien het uiterlijk van
sommige menestrelen hem daartoe geen recht had gegeven.<a name="274"></a>
Blijkbaar trachtten dezulken hunne adellijke meesters te evenaren
in voornaamheid van kleeding, voorkomen en gang. Zijn er
te onzent, behalve HEINRIC VAN VELDEKE, adellijke menestrelen
geweest? Dat de bewerker van den <i>Willem van Oringen</i> door
MAERLANT: &#8222;Claes <i>ver</i> Brechten zone" wordt genoemd, geeft
ons daarvan geen voorbeeld, want <i>ver</i> wordt in de 13<sup>de</sup> eeuw
reeds van burgervrouwen gebezigd<a href="#9.13">[13]</a>.

<p>Doch zoo er al geen scheiding zij geweest tusschen edel en
onedel&mdash;zeker is er wel onderscheid geweest tusschen de
menestrelen onderling: in maatschappelijke positie, in uiterlijke
en innerlijke beschaving; onderscheid ook tusschen hen die,
verbonden aan den dienst van één heer, als gezeten menestrelen
gesteld mogen worden tegenover hunne rondzwervende kunst-broeders.
Ook die &#8222;gezeten" menestrelen zullen wel eens van
heer gewisseld, doch niet als de rondzwervende van de hand
in den tand hebben geleefd. Zoo althans stel ik het mij voor;
onze bronnen vloeien hier te schaarsch om met zekerheid te
kunnen spreken. Op die rondzwervende menestrelen moet
VELDEKE het oog hebben, waar hij, afwijkend van zijn voorbeeld,
ter bruiloft van ENEAS en LAVINE &#8222;die speleman end
die varende diet" laat verschijnen en rijkelijk beloonen<a href="#9.14">[14]</a>. Op
hen zal ook MAERLANT'S uitdrukking doelen: &#8222;menestrele || Die
altoes zijn onghestade"<a href="#9.15">[15]</a>.

<p>Tot deze mindere klasse zullen behoord hebben de &#8222;speelman"
en het &#8222;speelwijf", waarvan de bewerker van den <i>Partonopeus</i>
(niet zijn voorbeeld) in vs. 466 melding maakt; tot hen ook
&#8222;alle die singen broet om Gode", die door HEYN VAN AKEN
in zijne vertaling der <i>Rose</i> genoemd worden, waar het Fransch
ze niet noemt<a href="#9.16">[16]</a>.

<p>Dat onze voorouders bij het woord <i>menestreel</i> in de eerste
plaats dachten aan een <i>muzikant</i>, een &#8222;<i>speelman</i>" zooals zij
zeiden, blijkt ook uit eene plaats in MAERLANT'S <i>Alexander</i>.<a name="275"></a>
Een paar verzen der <i>Alexandreïs</i> waarin over <i>mimi</i> gesproken
wordt, geeft hij aldus weer:

<p class="quote">Die menestrele quamer mede
Vor dien coninc in die stede
Ende loofdene met haren sanghe.
Daer was menich trompe langhe,
Vedelen, haerpen ende sijmphonien,
Cystolen die wel leren vrien,
Salterien, orghelen ende sciven<a href="#9.17">[17]</a>.
</p>

<p>Wanneer hij dan echter op den laatsten regel laat volgen:

<p class="quote">Men speelder met sweerden ende met kniven
</p>

<p>dan zien wij hoe rekbaar het begrip <i>speelman</i> was en dat het
in de middeleeuwen ook allerlei kunstenmakers omvatte. Nergens
zien wij dat zoo duidelijk als op eene plaats in de Nederduitsche
compilatie <i>Karlmeinet</i> die omstreeks 1300 uit Nederlandsche
romans is samengesteld. Daar wordt ons een overzicht gegeven
van de kunst en de kunsten van

<p class="quote">Hundert mynistrere
De wir nennen speleman.
</p>

<p>Dezen bespelen allerlei muziek-instrumenten: de vedel, den
hoorn, de harp, het salterie; genen kunnen spreken van
wapenen, van avonturen en van minne; anderen goochelen
onder den hoed, vangen bekkens (blijkbaar draaiende) met
stokken op, tuimelen en springen, dansen met honden, eten
vuur, zingen als een nachtegaal, schreeuwen als een pauw<a href="#9.18">[18]</a>.

<p>Hier zien wij duidelijk de afkomst van ons reizend kermisvolk,
die paria's en nomaden der hedendaagsche samenleving.
Trouwens hunne middeleeuwsche voorgangers stamden weer<a name="276"></a>
rechtstreeks af van de Romeinsche &#8222;mimi." In deze kringen,
waarin ook niet zelden zwervende klerken (goliarden, vaganten)
werden opgenomen, zullen wij waarschijnlijk de dichters hebben
te zoeken die onzen <i>Bere Wisselau</i>, misschien ook de reize
<i>van Sente Brandaen</i> hebben vervaardigd.

<p>Van de dichters komen wij tot de wijze waarop zij hun werk
aan het publiek mededeelden en tot dat publiek zelf. Alle poëzie,
en zeker het grootste deel van het proza der middeleeuwen,
was in de eerste plaats bestemd, te worden voorgedragen en
aangehoord. Tallooze plaatsen ook in onze middeleeuwsche
literatuur kunnen daarvan getuigen. Ik heb het oog op uitdrukkingen
als: &#8222;Nu hoort....", &#8222;dat u te hoorne dunket
zoete", &#8222;hoort er naer", &#8222;nu hoort vort van deser dinge" enz.<a href="#9.19">[19]</a>.
Bij de voordracht van ridderromans zal het publiek, ten minste
aanvankelijk, wel voornamelijk uit edelen of ten minste aanzienlijken
hebben bestaan. Het publiek wordt daar gewoonlijk
aangesproken met: &#8222;gi heren ende gi vrouwen"; de hoofsche
WILLEM VAN AFFLIGHEM zegt ook wel: &#8222;gi vrouwen ende
heren"<a href="#9.20">[20]</a>. Soms wordt deze benaming afgewisseld met: &#8222;gi
goede liede"; doch men moet hierbij in aanmerking nemen dat
deze uitdrukking eene beleefdheidsformule was: &#8222;een goet man"
is wat wij noemen: een fatsoenlijk man, een man van eer. De
dichter van <i>Floris ende Blancefloer</i> spreekt bepaaldelijk niet
tot dorpers, maar tot lieden van stand en ontwikkeling<a href="#9.21">[21]</a>. Het
<i>Leven van Sinte Lutgart</i> richt zich nu eens tot &#8222;heren ende
vrouwen", dan weer tot &#8222;closterliede", &#8222;grote ende clene", &#8222;man
noch wijf in desen ringe". Zijne uitdrukking: &#8222;die hier te ringe
sijt geseten" toont ons, dat het publiek ook wel in een kring
om den voordrager heen zat.

<p>Iets gemoedelijks ligt er in het &#8222;kinder" of &#8222;lieve kinder",
waarmede MAERLANT in zijn <i>Merlijn</i> en de bewerkers van het<a name="277"></a>
<i>Roelands-lied</i> en van het gedicht <i>Van den Levene ons Heren</i>
soms hun publiek aanspreken<a href="#9.22">[22]</a>.

<p>Indien de dichters der twee laatste gedichten, zooals men vermoeden
mag, tot den geestelijken stand behoorden, evenals MAERLANT,
dan paste die wijze van aanspraak in hun mond wel; minder
in dien van niet-geestelijken die later hun werk voordroegen.

<p>Die opmerking brengt ons tot de vraag naar de verhouding
van dichter tot voordrager. In menig geval zal de dichter tevens
de eerste voordrager van zijn werk zijn geweest; immers de
meeste dichters zullen hunne kans hebben waargenomen om
met iets nieuws de aandacht te prikkelen. Doch zoodra het
oorspronkelijk handschrift door afschriften vermenigvuldigd was,
konden ook anderen het werk ten gehoore brengen. Uit de
prologen van sommige der hier behandelde dichtwerken blijkt,
dunkt mij, dat de dichters op latere voordragers gerekend
hebben<a href="#9.23">[23]</a>. Het vermelden van des dichters naam in den proloog
moest waarschijnlijk denzelfden dienst doen als in onzen tijd
de naam van den schrijver op het titelblad. In sommige gedichten
(<i>Moriaen</i>, <i>Carel en Elegast</i>, <i>Levene ons Heren</i>, <i>Seven
Vroeden</i>) schijnen dichter en voordrager aanvankelijk dezelfde
persoon te zijn geweest; de dichter-voordrager spreekt daar tot
zijne hoorders in den eersten persoon; die prologen zijn zoodanig,
dat ook een later voordrager dat <i>ic</i> kon behouden. In
andere werken (<i>Floris en Blancefloer</i>, <i>S. Frandscus</i>, <i>Walewein</i>,
<i>Troyen</i>, <i>Merlijn</i>) begint de dichter wel met <i>ic</i>, doch gaat later
over tot het noemen van zijn naam en spreekt van zich zelven
in den 3<sup>en</sup> persoon. Op die wijze bleek bij eene voordracht
door een ander toch, wie de dichter was. Ook het omgekeerde
komt voor: de dichter van den <i>Reinaert</i> begint met: &#8222;WILLEM,
die ... hem ... hi" en spreekt later van zich zelven met
<i>ic</i>; hetzelfde geval treffen wij aan in <i>der Naturen Bloeme</i> en
den <i>Rinclus</i>. Hier zullen wij moeten denken aan den overgang<a name="278"></a>
van <i>oratio indirecta</i> tot <i>directa</i>, dien wij vroeger in een ander
verband hebben besproken.

<p>Werden voordrachten van poëzie vooral des zomers gehouden?
Indien men MAERLANT'S uiting dienaangaande in <i>Heimelijcheid
der Heimelijcheden</i> gewicht mag toekennen, dan: ja. In den
zomer, zegt hij, pleegt men zich op allerlei wijze te vermaken:

<p class="quote">Ende men brinct soeten sanc te voren,
Ende men moet dan geesten<a title="[margin: geschiedenissen.]"><sup>#</sup></a> horen
Die ghenouchlijc sijn int vertellen
Ende lachen dan met goeden ghesellen<a href="#9.24">[24]</a>.
</p>

<p>Doch anderzijds zal men, vooral op de kasteelen van den
adel, juist des winters en in den herfst meer behoefte hebben
gehad aan zulke voordrachten dan in de andere seizoenen.

<p>Was het publiek nu, staand of zittend, om den voordrager
geschaard, dan verzocht hij een &#8222;ghestille" en de voordracht
ving aan. Begon hij dadelijk met spreken? Indien wij ons
herinneren, dat de menestrelen tevens muzikanten waren, dan
is het niet onwaarschijnlijk dat zij begonnen zijn met een klein
voorspel. Zoo lezen wij in den roman <i>van Lancelot</i>:

<p class="quote">Hi tymperde die harpe eer iet lanc,
Ende begonste harpen enen sanc<a href="#9.25">[25]</a>.
</p>

<p>Of, en zoo ja, in hoever muziek ook de verdere voordracht
begeleid heeft, daaromtrent is ons niets bekend. Wij weten
zelfs niet, of de verzen in den toon van het recitatief of slechts
rhythmeerend voorgedragen werden.

<p>Bepaalden de menestrelen hunne voordracht tot het eenvoudig
zeggen der verzen, of streefden zij er ook naar, de personen
in hun verhaal ten minste met de stem, misschien ook in
houding en gebaar, te verbeelden? Verwonderlijk zou dat niet
zijn. Niet zonder reden noemden de inwoners van Provence<a name="279"></a>
een speelman: <i>contrafazedor</i>, d.i.: conterfeiter, nabootser. Het
voordragen van een stuk door één persoon met verschillende
stemmen was in het middeleeuwsch Europa niet onbekend; en
waarom zou een speelman die nachtegaal en pauw nabootste,
ook niet een menschenstem nabootsen?<a href="#9.26">[26]</a>

<p>Het is begrijpelijk dat MAERLANT die zeker wel eens zulke
speellieden pauw, nachtegaal en andere vogels heeft hooren
nafluiten en nabootsen (wie hoorde zulke kunstenaars nooit
ten platten lande of in kleine steden?) dacht aan den vogel
Garrulus, de gaai, die ook bij de hedendaagsche vogelkenners
geroemd wordt om zijn nabootsingstalent. Vooral de
Vlaamsche gaai moet &#8222;een der meest begaafde en onderhoudende
inheemsche spotvogels" zijn. Sommigen kunnen
hinneken als een veulen, anderen hebben zich geoefend in het
kraaien als een haan en het kakelen als een hen. Een hedendaagsch
natuuronderzoeker vertelt ons, hoe hij eens in het
bosch in een hoogen berk eerst het gezang van de lijster
hoorde, daarna het gepik van den specht, toen het gekras van
de ekster, de stem van den spreeuw ... en eindelijk, opkijkend,
een Vlaamsche gaai boven zich zag<a href="#9.27">[27]</a>.

<p>Op de reeds meer dan eens vermelde plaats van <i>der Naturen
Bloeme</i> nu lezen wij van de gaai:

<p class="quote">Wat so bi hem lijt<a title="[margin: hem voorbijgaat.]"><sup>#</sup></a> ooc mede,
Ist man, ist voghel, ist enich dier,
Bespot dit voghelkijn al hier,
Ende conterfaet alrehande luut
...
...
Gheplumt ist van menigher ghedane
...
...<a name="280"></a>
Garrulus dit dinct mi vele
Bedieden some menestrele,
Die altoes sijn onghestade,
Ende callende vroe ende spade
Vele boerden, vele lueghen,
Ende conterfeiten dien si moeghen,
Bede riddere ende papen,
Porters, vrouwen ende knapen,
Daer si scone sijn omme gheplumet.
</p>

<p>Beschouwt men deze verzen in het licht, dat de voorafgaande
mededeelingen daarop werpen, dan zal men wel mogen aannemen,
dat de bedoelde menestrelen inderdaad door stem,
houding en gebaar de personen in hun verhaal trachtten uit
te beelden. Zelfs acht ik het, met het oog op het laatste vers,
waarschijnlijk, dat de menestrelen soms gekostumeerd zijn
opgetreden.

<p>Gewoonlijk zal de menestreel voorgedragen hebben uit een
handschrift. Op zulk eene voordracht immers doelen de talrijke
plaatsen waar van <i>lesen</i> sprake is in den zin van <i>voorlezen</i><a href="#9.28">[28]</a>.
In verband daarmede wordt, ten minste in <i>Sinte Lutgarts Leven</i>,
de voordracht zelve <i>lesse</i> genoemd<a href="#9.29">[29]</a>. Opmerkelijk is ook de
niet zeldzame uitdrukking &#8222;singen no lesen" of &#8222;lesen ende
singen", die misschien aan den kerkdienst ontleend is, maar
ons toch ook aan het Oudgermaansche <i>singen und sagen</i>
herinnert<a href="#9.30">[30]</a>.

<p>Voordragers met een sterk geheugen, die gansche gedichten
uit het hoofd opzeggen en daardoor zooveel sterker indruk
kunnen maken, zijn er ook nu nog. Zij zullen in die vroegere
tijden, toen het geheugen zooveel minder beladen en overladen
werd, zeker niet minder talrijk zijn geweest. Men zal dit te eer
aannemen, indien men bedenkt, dat vele dier menestrelen zich<a name="281"></a>
gedurende een groot deel van hun leven in de kunst der voordracht
oefenden en dat zij er van leven moesten. Kortere stukken
zullen doorgaans wel uit het hoofd voorgedragen zijn.

<p>Echter schijnt het als een bewijs van vaardigheid te hebben
gegolden, indien men sprak zonder eenigen tekst ter hand te
hebben. Wij lezen op eene vroeger vermelde plaats van den
<i>Karlmeinet</i>, dat er menestrelen waren

<p class="quote">De van mynnen ind leve<a title="[margin: liefde.]"><sup>#</sup></a>
Sprachen <i>sunder breve</i><a href="#9.31">[31]</a>.
</p>

<p>Maer hetzij de voordrager uit het hoofd voordroeg hetzij hij
las, hij kon niet voortdurend spreken en de aandacht zijner
hoorders had grenzen. Zeker, het publiek dier dagen, niet
verwend en luistergraag, zal niet spoedig te veel hebben
gekregen. Toch zijn de voordragers er wel op bedacht, aan
het dreigend &#8222;te veel" te ontkomen. Zij beseffen, dat zij hier
en daar kort moeten zijn; dat toonen ons staande uitdrukkingen
als: &#8222;Wat holpe hiertoe lange tale?" of eene wending als deze
uit <i>Floris en Blancefloer</i>:

<p class="quote">Het soude u allen dinken te lanc,
Noemdic u die gherechten alle<a href="#9.32">[32]</a>.
</p>

<p>Telkens prikkelen zij de belangstelling, niet alleen door toespelingen
op gebeurtenissen die eerst veel later zullen voorvallen,
maar ook door bijzondere opmerkzaamheid te vragen voor
hetgeen onmiddellijk zal volgen. Het zijn wendingen als: &#8222;Hoort
hier wonder groot!", &#8222;Hoort hier ontfermelike dinc!" of:

<p class="quote">Nu alre irst so mogedi horen
Utenemende aventuren.
</p>

<p>Ook klinkt het wel overredend:

<p class="quote">Maer wildi vort met lesen duren,
Ghi sult hier horen scone die jeeste<a href="#9.33">[33]</a>.<a name="282"></a>
</p>

<p>Ondanks die voorzorgen zal een voordracht de hoorders
wel eens verveeld hebben. WILLEM VAN AFFLIGHEM'S mededeelingen
over zijn publiek verdienen stellig niet alle letterlijk
te worden geloofd; doch de aardige verzen waarin hij de verveling
zijner hoorders teekent, zullen zeker wel voor een
deel werkelijkheid bevatten<a href="#9.34">[34]</a>. Een zoo omvangrijk gedicht als
het <i>Leven van Sinte Lutgart</i> zal wel in verscheidene &#8222;lessen"
en op achtereenvolgende dagen ten gehoore zijn gebracht; het
spreekt vanzelf dat voordrager en toehoorders van tijd tot tijd
moesten pauzeeren. Met de groote ridderromans zal het wel
niet anders zijn gegaan. Doch men behoefde natuurlijk niet
steeds een werk in zijn geheel voor te dragen; het karakter
van vele middeleeuwsche dichtwerken leende zich zeer goed
juist tot gedeeltelijke voordracht.

<p>De vraag doet zich hier op: hoeveel verzen droeg men
gewoonlijk in ééne &#8222;lesse" voor? Zou men ook te onzent,
evenals misschien in Frankrijk, niet meer dan twee of drie
duizend verzen tegelijk hebben gelezen of gezegd<a href="#9.35">[35]</a>?

<p>Ook deze vraag is lichter gesteld dan beantwoord. Er is
in dezen nog niets onderzocht en het onderzoek is moeilijk.
Wij kunnen slechts door een paar voorbeelden de richting
aangeven, waarin met eenige kans op vinden kan worden gezocht.

<p>In den grooten roman der <i>Lorreinen</i> die waarschijnlijk uit
een honderdduizendtal verzen heeft bestaan en dus onmogelijk
in zijn geheel kan zijn voorgedragen, vindt men op meer dan
een plaats verzen die het begin, andere die het eind eener &#8222;lesse"
schijnen aan te wijzen; niet zelden geeft de voordrager daar eene
korte samenvatting van hetgeen te voren verhaald was, om
daarna den draad van zijn verhaal weer op te vatten. Zulke literaire
pleisterplaatsen vindt men ook in den <i>Walewein</i> en den <i>Reinaert</i>.
In de <i>Lorreinen</i> leest men b.v. (na de gewone opwekking tot
aandacht: &#8222;Nu hort, gi heren, dat u God lone") deze samenvatting:<a name="283"></a>

<p class="quote">Gi hebt hier voren wel gehort,
Hoe van Bordeas der port
Was gereden her Garijn
    enz.
</p>

<p>Elders in dezen roman vinden wij zelfs een overzicht van
den inhoud der drie groote deelen van het gedicht, en iets
later deze samenvatting van het voorafgaande:

<p class="quote">Gi hebt hier voren verstaen wel,
Hoe Gelloen die ridder fel
    enz.
</p>

<p>Op weer eene andere plaats, waar men eene dergelijke
recapitulatie vindt, is deze tevens in het handschrift aangegeven
door een groote geschilderde hoofdletter<a href="#9.36">[36]</a>.

<p>Zoo ook in den <i>Walewein</i>:

<p class="quote">Nu latic hier of die tale,
Ic salre weder toe keren wale.
Ghi hebt wel ghehort hier voren
Hoe Walewein die ridder uutvercoren
Jeghen den roden ridder vacht
Die....
</p>

<p>Op eene andere plaats in dien roman vindt men bij een: &#8222;Ic
wille corten mine tale" misschien het eind eener voordracht<a href="#9.37">[37]</a>.
Dat men het gedicht <i>Van den Vos Reinaerde</i>, bijna 3500 verzen,
in ééne &#8222;zitting" zou hebben voorgedragen, is niet onmogelijk;
doch waarschijnlijk dunkt mij, dat menige voordrager een rustpunt
gekozen zal hebben bij de afsluitende verzen 1686-'8:

<p class="quote">nu moet hi pleghen siere sele
Reinaert bi Grimbeerts rade,
ende ghinc te hove up ghenade.<a name="284"></a>
</p>

<p>om dan later opnieuw aan te vangen met het recapituleerende
vs. 1689:

<p class="quote">Nu es die biechte ghedaen.
</p>

<p>Een drietal recapituleerende verzen vinden wij een eind verder
na vs. 1962. Wij lezen daar:

<p class="quote">Nu waren die drie heren gereet,
die Reinaerde waren te wreet.
dat was de wulf ende Tibeert
ende her Bruun die hadde gheleert
honich stelen te sinen scaden.
</p>

<p>Doch zou een voordrager dan een eind hebben gemaakt aan
zijne &#8222;lesse" midden in het verhaal der voltrekking van het
vonnis aan Reinaert die tot de galg veroordeeld is? Ik antwoord:
waarom zou hij de aandacht zijner hoorders niet gespannen
hebben met dezelfde kinderlijke kunstgreep, waarvan zich in
onzen tijd AIMARD en dergelijke auteurs bedienen, wanneer zij
een hoofdstuk besluiten met: &#8222;Eensklaps weergalmde een schot!"
of: &#8222;De doodstraf nam een aanvang"?

<p>Behalve de mogelijkheid dat men den <i>Reinaert</i> in zijn geheel
of in twee deelen zal hebben voorgedragen, bestaat ook deze
andere: dat men telkens slechts één of meer der afzonderlijke
verhalen hebbe gekozen waaruit het gedicht bestaat. Men zal
b.v. eene indeeling kunnen gevolgd hebben als deze: Inleiding
(vs. 1&ndash;464); Bruin's zending naar Malpertuis (vs. 465(518)-1014);
zending van Tibert (vs. 1043&ndash;1356); zending van Grimbaert
(vs. 1357&ndash;1750); Reinaert ten hove (1751&ndash;3018; misschien
met een rust vóór vs. 2551: &#8222;Doe Reinaert quite was ghelaten");
Reinaert's wraak (3019&ndash;3476). In allen gevalle is het wel
opmerkelijk, dat de Latijnsche vertaling van ons gedicht verdeeld
is in een aantal hoofdstukken, die vrij wel overeenkomen
met de bovenvermelde, door mij afgedeelde, &#8222;lessen".<a name="285"></a>

<p>Een voorbeeld van verdeeling in hoofdstukken in een Dietsch
gedicht geeft ons o.a. de roman <i>van Limborch</i>. Dit verhaal
is verdeeld in een aantal boeken, welke&mdash;evenals in de
<i>Lorreinen</i>&mdash;door eene groote gebloemde letter zijn onderscheiden<a href="#9.38">[38]</a>.
Sommige dezer boeken die van 1000&ndash;1400 verzen
tellen, kunnen zeer wel achtereen zijn voorgedragen. In de
overige die omvangrijker zijn, vindt men soms aan het slot
van eenig onderdeel een &#8222;amen!" dat mij een rustpunt toeschijnt<a href="#9.39">[39]</a>.

<p>Bij deze eerste stappen op een te onzent nog schaars betreden
pad moeten wij het hier laten. Tot een bepaald antwoord op
de in den aanvang gestelde vraag zijn wij niet gekomen. Zal
voortgezet onderzoek ons dat brengen? Voorloopig meen ik
het te moeten betwijfelen. Voor den omvang dier middeleeuwsche
voordrachten eene norm te vinden, schijnt mij uiterst
moeilijk, zoo niet onmogelijk. Ook hier zal het leven te rijk
zijn geweest, dan dat men het zou kunnen vastleggen in eene
regelmaat van lager orde. Waarom zou men niet soms 500 en
op een anderen keer 1000 en bij weer een andere gelegenheid
2000 verzen hebben voorgedragen? Of welk ander aantal ook,
afhankelijk slechts van de omstandigheden, den aard der stof
in verband met de aandacht van het publiek en de persoonlijkheid
van den voordrager?

<p>Nog een enkel punt vraagt onze aandacht, eer wij dit deel
van ons verhaal kunnen besluiten.

<p>Alle poëzie&mdash;zeiden wij vroeger&mdash;en het grootste deel
van het proza der middeleeuwen was in de eerste plaats bestemd
te worden voorgedragen en aangehoord. In die uitspraak ligt
opgesloten, dat verzen en proza ook langs een anderen weg
ter kennisse van het publiek konden komen; men begrijpt, dat
ik het oog heb op het zelf en voor zich zelven lezen.

<p>Er zijn in de tweede helft der 13<sup>de</sup> eeuw wel reeds lezers,<a name="286"></a>
in onzen zin des woords, geweest. Het ligt voor de hand, dat
wij die in de eerste plaats onder de geestelijkheid en daarna
onder den adel zullen vinden. Zoo zegt MAERLANT'S vriend
MARTIJN aan het slot van het strophisch gedicht <i>Van der
Drievoudecheide</i>:

<p class="quote">Als ic dit lese ende spelle
Maghic leren, als ic vertelle,
Mijn ghelove al bloot.
</p>

<p>In den proloog van <i>Sinte Lutgarts Leven</i> lezen wij:

<p class="quote">Mar wonder hevet mi van desen
Warumme si so gerne lesen
Van ouden sagen dat gedichte,
Ende oc geloeven also lichte
Din logeneren die se tellen<a href="#9.40">[40]</a>.
</p>

<p>En aan het slot van het Tweede Boek spoort hij ieder die
hem niet gelooft aan:

<p class="quote">Dat hi die vite van der maget
...
Of selve lese, ochte imene el
Hem lesen doe<a href="#9.41">[41]</a>.
</p>

<p>In een van MAERLANT afkomstig deel van de bewerking
der <i>Historie van Troyen</i> voorspelt de dichter, sprekend van
HECTOR'S dood:

<p class="quote">Oec alle heren ende vrouwen
Diet lesen, sullen maken rouwe<a href="#9.42">[42]</a>.
</p>

<p>En in <i>der Naturen Bloeme</i> zegt hij tot Heer NICLAES VAN CATS:

<p class="quote">Ghebiedijt, here, dit suldi lesen,
Die wile dat ghi ledich sout wesen<a href="#9.43">[43]</a>.<a name="287"></a>
</p>

<p>Misschien heeft MAERLANT in zijn <i>Rijmbijbel</i>, die toch
tenminste evenzeer voor de gemeenten als voor den adel bestemd
was, het oog op zelf lezen, als hij schrijft:

<p class="quote">Nu merct ghi die hier in zult lesen,
Wat nutscap hier an zal wesen.
</p>

<p>Werden er dus wel lezers gevonden, groot kan hun aantal
niet geweest zijn. Waren er veel edelen die vlot konden lezen?
Het mag betwijfeld worden. Ook had de adel tal van vermaken
en ontspanningen die hij hooger stelde dan deze vermoeienis
des geestes. De geestelijken konden wel lezen, doch Latijnsche
geschriften genoten bij hen de voorkeur. In de kloosters werd
bovendien onder de maaltijden veel voorgelezen. Voorzoover
de monniken zelven lazen, beperkte zich hunne lectuur waarschijnlijk
tot liturgische of stichtelijke geschriften. Onder de
gemeentenaren werd de leeskunst zeker weinig beoefend. Het
lager onderwijs was uiterst gebrekkig. Indien een poorter al
kon lezen, dan eischte het koopen van een handschrift toch
eene vrij hooge mate van stoffelijke welvaart, want een handschrift
bleef vooreerst nog een voorwerp van weelde; het lezen
eischte smaak in geestelijke ontspanning, vrijen tijd en niet
minder zekere zelfstandigheid van gevoelen en denken, zich
openbarend in het kiezen van eigen lectuur, die verre van
algemeen verbreid was.

<p>Eer de Dietsche laaglanders tot die zelfstandigheid van
gevoelen en denken konden komen, hadden zij nog menig
stadium van ontwikkeling te doorloopen. In het eerstvolgende
dier stadiën zullen wij hen nu gadeslaan.<a name="288"></a>

<hr>

<h3>AANTEEKENINGEN.</h3>

<p class="footnote">[Voetnoot <a name="9.1">1</a>: <i>Sp. Hist.</i>, IV, 1, cap. XXIX.]

<p class="footnote">[Voetnoot <a name="9.2">2</a>: A.w. Deel II, p. 85, vs. 20. In het Latijn leest men daarvoor:
&#8222;<i>sponsos</i> magis estimatos quam clericos."]

<p class="footnote">[Voetnoot <a name="9.3">3</a>: T.a.p. III, 2146:

<p class="footnotequote">&#8222;Als hi dus pipet ende mauwet."
</p>

<p class="footnote">Vgl. ook XI, 149: &#8222;blasen ende pipen" in verband met het woord
&#8222;noten" in vs. 151.]

<p class="footnote">[Voetnoot <a name="9.4">4</a>: <i>Eerste Martijn</i>, vs. 371&ndash;388.]

<p class="footnote">[Voetnoot <a name="9.5">5</a>: A.w. 1e Deel, bl. 430, vs. 22.]

<p class="footnote">[Voetnoot <a name="9.6">6</a>: <i>Tijdschr. voor N. Taal-en Letterk</i>., II, 230, vs. 493&ndash;4.]

<p class="footnote">[Voetnoot <a name="9.7">7</a>: Vgl. b.v. <i>Moriaen</i> 4641&ndash;2: &#8222;Menestrele ende yraude mede || Ward
daer gegeven grote rijchede"; <i>Lorr.</i> (Fragm. JONCKBLOET), p. 46, vs. 1342. <i>Torec</i>, vs. 2714-'5: &#8222;Daer quamen yraude ende spelmanne || Die hi
alle gichte danne". Dat <i>menestreel</i> verdietscht werd met <i>speelman</i>,
zien wij in <i>Karlmeinet</i>, A. 287, vs. 12&ndash;13:

<p class="footnotequote">Hundert mynistrere,
De wir nennen speleman.]
</p>

<p class="footnote">[Voetnoot <a name="9.8">8</a>: A.w. vs. 2753-'7. Eene eeuw later vermeldt WILLEM VAN
HILDEGAERTSBERCH nog hetzelfde gebruik. In het stuk getiteld <i>Van
Feeste van Heren</i> lezen wij (edd. BISSCHOP en VERWIJS), bl. 195:
<p class="footnotequote">Dan roepen die eerauden voort
Den danc als die vrouwen ramen,
Ende noemen overluut bi namen
Wyet verdient nae wapen recht.]
</p>

<p class="footnote">[Voetnoot <a name="9.9">9</a>: Vs. 15259 vlgg.]

<p class="footnote">[Voetnoot <a name="9.10">10</a>: A.w. vs. 2087 vlgg. en KAUSLER'S mededeeling over den inhoud
van het capittel: <i>De Electione notarii</i>.]<a name="289"></a>

<p class="footnote">[Voetnoot <a name="9.11">11</a>: Vgl. mijne aanwijzingen daaromtrent in mijne <i>Mnl. Ep. Fragmenten</i>,
bl. 52, 55. Over den roman <i>van Walewein</i> vgl. het vroeger
medegedeelde en vs. 19&ndash;21 van den proloog. Wat de <i>Lorreinen</i>
betreft, verwijs ik naar de door MATTHES uitgegeven fragmenten,
p. 17, vs. 371&ndash;2; 28, 637&ndash;9; 30, 661; 32, 730-'4.]

<p class="footnote">[Voetnoot <a name="9.12">12</a>: Vgl. Dr. VAN BERKUM'S opmerkingen dienaangaande t.a.p.
bl. LI vlgg.]

<p class="footnote">[Voetnoot <a name="9.13">13</a>: In de <i>Oudste Stadsrekeningen van Dordrecht</i> (ed. Mr. CH.
M. DOZY), p. 7 vindt men op het jaar 1284-'85: &#8222;Symoen vern
Anesoeten sone van wine" etc. Ik dank deze mededeeling aan mijn
vriend VERDAM. Bij nader onderzoek bleek mij dat er in de voorafgaande
posten nog tal van dergelijke benamingen voorkomen, die
duidelijk maken dat <i>ver</i> in het laatst der 13e eeuw geene adellijke
dame aanduidde. Zoo b.v.: &#8222;Thout Jan ver Haedwien sone"; &#8222;Van
den mele Jan ver Diewien sone"; &#8222;Ysere Heyne ver Lisbetten
sone" enz.]

<p class="footnote">[Voetnoot <a name="9.14">14</a>: <i>Eneide</i>, vs. 13107, 13159, 13196. VELDEKE gaat hier zijn eigen
weg, zooals uit eene vergelijking met het Fransch (ed. SALVERDA DE
GRAVE) blijkt.]

<p class="footnote">[Voetnoot <a name="9.15">15</a>: <i>Nat. Bloeme</i>, III, 2135. In afwijking van het <i>Mnl. Wdb.</i> vat
ik hier <i>onghestade</i> op als <i>ongedurig, zwervend</i>. Immers dan alleen
gaat de vergelijking op met den gaai &#8222;die van bome te bome vliecht
ende sprinct.... Noch gheduert in ghere stede."]

<p class="footnote">[Voetnoot <a name="9.16">16</a>: A.w. vs. 10514&ndash;6.]

<p class="footnote">[Voetnoot <a name="9.17">17</a>: <i>Alex.</i>, V, 1041&ndash;7. In de <i>Alexandreïs</i> op de overeenkomstige
plaats, (V, 483):

<p class="footnotequote">Occurrunt lyricis modulantes cantibus odas
Cum cytharis mimi:]
</p>

<p class="footnote">[Voetnoot <a name="9.18">18</a>: <i>Karlmeinet</i> (ed. A. KELLER), A 287, vs. 11 vlgg.; ook nog
296<i>b</i>, vs. 48 vlgg.]

<p class="footnote">[Voetnoot <a name="9.19">19</a>: Vgl. o.a. <i>Mnl. Wdb.</i> i.v. III, kol. 592.]

<p class="footnote">[Voetnoot <a name="9.20">20</a>: A.w. II, vs. 5089, 6271.]

<p class="footnote">[Voetnoot <a name="9.21">21</a>: Proloog, vs. 3 vlgg.; 72&ndash;5.]

<p class="footnote">[Voetnoot <a name="9.22">22</a>: Eenige bewijsplaatsen uit vele: <i>Mnl. Ep. Fragm.</i>, bl. 124;
<i>Flor. en Blanc.</i>, 16; <i>S. Lutgart</i>, II, 3, 25, 912, 6854, 7769, 10047,
11393, 13817; III; 68, 2737; <i>Roel.</i>, 210; <i>Merlijn</i>, vs. 545; <i>L.o.H.</i>,
vs. 17.]

<p class="footnote">[Voetnoot <a name="9.23">23</a>: Het spreekt vanzelf dat hier gelet moet worden op de vraag
of de proloog van den dichter zelven is. Doch ik kan daarin hier<a name="290"></a>
niet dieper treden; dit deel onzer stof zou m.i., wel een afzonderlijk
onderzoek verdienen.]

<p class="footnote">[Voetnoot <a name="9.24">24</a>: A.w. vs. 1233-'8. Naar het schijnt, niet in het Latijn aanwezig.]

<p class="footnote">[Voetnoot <a name="9.25">25</a>: II, 29408.]

<p class="footnote">[Voetnoot <a name="9.26">26</a>: Vgl. CREIZENACH, <i>Gesch. des neueren Dramas</i>, I, 380. Over
het voordragen met &#8222;Stimmenwechsel" ald. 34, 160.]

<p class="footnote">[Voetnoot <a name="9.27">27</a>: Vgl. BREHM'S <i>Leven der Dieren</i> (bewerking van HUIZINGA),
II, 227&ndash;8.]

<p class="footnote">[Voetnoot <a name="9.28">28</a>: <i>Sp. Hist.</i>, I, 280 (2e kol.):&#8222;,Maer die scone bispele || Diemen
gerne lesen hort"; <i>Bere Wiss.</i>, 391: &#8222;daer ic vormaels ave las";
<i>Ferg.</i>, 4509: &#8222;dus gedaen dinc hordic noit lesen"; <i>Rijmb.</i>, 27099:
&#8222;Ende diet dichte ende sullen lesen (de voorlezers) || Ende daerment
leest bi sullen wesen" (de toehoorders).]

<p class="footnote">[Voetnoot <a name="9.29">29</a>: II, 168. Vgl. voorts <i>Mnl. Wdb.</i>, IV, kol. 403&ndash;4.]

<p class="footnote">[Voetnoot <a name="9.30">30</a>: <i>Moriaen</i>, 2506&ndash;7: &#8222;Van soo vreseliken dinghen || En horde
noit man lesen no singhen"; <i>Walewein</i>, 4994; <i>Troyen</i> (Epis. ed.
VERDAM), 4687, waar in het origineel staat: &#8222;Jamès hom <i>n'orra</i> tel
esforz"; <i>Leven v. S. Lutgart</i>, II, 3157, 5580, 7631.

<p class="footnote">Vgl. verder de opmerking van MARTIN in zijne ed. van den <i>Reinaert</i>,
I, 2981 en <i>Mnl. Wdb.</i>, IV, p. 392, 394, 395, 396.]

<p class="footnote">[Voetnoot <a name="9.31">31</a>: D.i.: zonder beschreven papier vóór zich, uit het hoofd.

<p class="footnote">Zie voorbeelden van deze staande uitdrukking in <i>Mnl. Wdb.</i>, I,
kol. 1337.]

<p class="footnote">[Voetnoot <a name="9.32">32</a>: Vs. 2197&ndash;8.]

<p class="footnote">[Voetnoot <a name="9.33">33</a>: Vgl. o.a.: <i>Reinaert</i>, 877, 1043, 2225, 2236, 2268, 2425,
2848 en pass.; <i>Aiol</i>, 25, 602, 615, 983; <i>Van Sente Brandane</i>,
C. vs. 1, 5, 30, 1702; H. vs. 2014, 2026; <i>Moriaen</i>, 1688&ndash;90;
<i>Lancelot</i>, II, 10&ndash;11.

<p class="footnote">Bij dit licht moeten ook verscheidene uitdrukkingen worden beschouwd,
die VAN VEERDEGHEM in de Inleiding (XXXVI) tot zijn
<i>Leven van S. Lutgart</i> ten onrechte stoplappen noemt.]

<p class="footnote">[Voetnoot <a name="9.34">34</a>: Ik verwijs hier naar het uitnemend artikel van FRANCK over
WILLEM VAN AFFLIGHEM en zijn werk in: <i>Neue Jahrbücher für das
klassische Altertum</i> etc., XIII Bd., 6. Heft.]

<p class="footnote">[Voetnoot <a name="9.35">35</a>: Tot die uitkomst is NYROP door zijn onderzoek geleid. Zie de
Italiaansche vertaling van zijn werk door E. GORRA, bl. 288.]

<p class="footnote">[Voetnoot <a name="9.36">36</a>: Vgl. Fragm. uitgeg. door JONCKBLOET (<i>Kar. de Groote en
zijne XII. Pairs</i>), bl. 35, vs. 987; misschien ook bl. 47, vs.
1354 vlgg.; bl. 74&ndash;75, bl. 76, vs. 63 vlgg.; Fragm. DE VRIES in
<i>Tijdschr. v. N.T. en L.</i>, III, bl. 49, vs. 5 vlgg.; vgl. verder nog<a name="291"></a>
Fragm. JONCKBLOET, bl. 131, vs. 1773 vlgg.; Fragm. DE VRIES,
bl. 31, vs. 95 vlgg.

<p class="footnote">Met behulp der versierde hoofdletters en kleinere <i>rubricae</i> is het
misschien mogelijk het onderzoek in dezen verder te brengen.]

<p class="footnote">[Voetnoot <a name="9.37">37</a>: Vgl. vs. 8333 vlgg.; vs. 6772. Aanvang eener &#8222;lesse" in vs. 1867
en vs. 2842?]

<p class="footnote">[Voetnoot <a name="9.38">38</a>: Inleiding, p. XXXV.]

<p class="footnote">[Voetnoot <a name="9.39">39</a>: I, 2482; aan het eind van het boek trouwens een drietal
&#8222;amen's"; in boek II kan vs. 868 een rustpunt hebben aangeboden;
V, 1738; ook aan het slot; VI, 2234.]

<p class="footnote">[Voetnoot <a name="9.40">40</a>: II, 47&ndash;51.]

<p class="footnote">[Voetnoot <a name="9.41">41</a>: A.w. II, 10368-'72. Vgl. ook nog II, 165&ndash;7.]

<p class="footnote">[Voetnoot <a name="9.42">42</a>: <i>Epis.</i>, vs. 6676&ndash;7.]

<p class="footnote">[Voetnoot <a name="9.43">43</a>: <i>Nat. Bl.</i>, bl. 169, vs. 4029&ndash;4030.]<a name="292"></a>

<hr>

<h2>TUSSCHENSPEL.</h2>

<h3>ONTKIEMING VAN HET NATIONALITEITSGEVOEL.</h3>

<p class="intro">Maerlant. Ridderpoëzie. Heyn van Aken. <i>Hughe van Tabarien</i>;
<i>Roman van de Roos</i>; <i>Roman van Limborch</i>. Jan van Heelu. <i>Slag
bij Woeronc</i>. Lodewijk van Velthem. <i>Flandrijs</i>. <i>Vlaamsche Rijmkroniek</i>.
<i>Brabantsche Yeesten</i>. Melis Stoke.

<p>Op onzen weg door het verleden hebben wij tot dusver
meermalen iets aangetroffen, dat, uit deze volken oorspronkelijk
voortgekomen of onder hen opnieuw geboren, als het
inheemsche tegenover het uitheemsche mocht worden gesteld.

<p>In de bewerkingen der ridderromans zagen wij hier en daar
wel gevoel voor het ridderwezen in zijn heroïek idealisme,
zijn hoofschheid en fijnheid, doch vaker het burgerlijke tegenover
het ridderlijke, het dorperlijke tegenover het hoofsche;
uit gemis aan aesthetischen zin het aanschouwelijke en beeldende
opgeofferd aan de eischen van fatsoen en zedigheid.

<p>In den <i>Karel en Elegast</i> bewonderden wij eenvoudig en zuiver
gevoel, sober en met naïeve kunst verwerkt. Het gedicht <i>Van
den Levene ons Heren</i>, de poëzie van WILLEM VAN AFFLIGHEM,
vooral die van HADEWIJCH, toonden ons innigheid van godsdienstig
gevoel in bevallige vormen en de hooge vlucht der
ziel op sterke wieken des geloofs. Uit het verhaal <i>van den vos
Reinaerde</i> sprak brutale zinnelijkheid naast scherpe waarneming
der werkelijkheid; daar vonden wij schalksche scherts en bitteren
spot in dienst der hekeling van maatschappelijke toestanden.<a name="293"></a>

<p>Bij MAERLANT zagen wij onverschrokken waarheidszin en sterk
rechtsgevoel; schoonheidszin onderdrukt door het verlangen
om te onderwijzen en te stichten, doch bijwijlen zich uitend
krachtig en bezield.

<p>Men zou zulke eigenaardigheden en eigenschappen als het
nationale tegenover het uitheemsche of het internationale kunnen
stellen. Doch men zou zoo doende uit het oog verliezen,
dat er in dezen tijd van het nationale in den vollen zin des
woords eigenlijk niet gesproken kan worden, omdat uit de bewoners
dezer landen nog niet eene natie, ééne natie, was ontstaan.

<p>De eigenaardigheden en eigenschappen waarop wij het oog
hebben, behoorden echter tot de elementen waaruit zich het
Nederlandsch volkskarakter mettertijd zou vormen. Eer het
zoover kon komen, moesten de onderscheiden volksgroepen
hier te lande zich nauwer aaneensluiten. Dat kon weer niet
geschieden, voordat in elk dier groepen een inniger samenhang
ontstaan en het besef ontwaakt was van dien samenhang. Elke
groep moest zich bewust worden, dat zij, tegenover de andere,
eene eenheid vormde, eenheid van tongval, recht, zeden en
gewoonten, kleeding; eenheid ook ten opzichte van den grond,
waaraan zij allen eenig deel hadden, dien zij wilden verdedigen
tegen indringers, waaraan zij gehecht waren door de kracht
der gewoonte en doordat zij er zich thuis gevoelden.

<p>MAERLANT is ook hier weer een vertegenwoordiger van zijn
volk, dat hij onder de eersten zich bewust wordt van die
gehechtheid aan den geboortegrond, die zulk een voornaam
bestanddeel vormt van het nationaliteitsgevoel. Tot die bewustheid
is hij niet uit zich zelven gekomen. GAUTIER DE CHATILLON
heeft hem door zijne <i>Alexandreïs</i> op die gehechtheid aan den
geboortegrond opmerkzaam gemaakt; doch GAUTIER'S warme
ontboezeming is door MAERLANT nagevoeld en op zelfstandige
wijze weergegeven in deze verzen:<a name="294"></a>

<p class="quote">Owi, here God, hoe macht sijn
Dat elken minsce int herte sijn
So soete dunct sijns selves lant?
Die Brabantsoen prijst Brabant
Ende die Fransois Vrankerike,
Die Duutsce dat Keyserrike,
Die Baertoene<a title="[margin: Bretagners.]"><sup>#</sup></a> prisen Baertaniën,
Die Tsampanoise Tsampaniën,
Also mint die vogel dwout,
Daer hi in hevet grote ghewout<a title="[margin: vrijheid.]"><sup>#</sup></a>.
Al dademene in een waerme mute<a title="[margin: kooi.]"><sup>#</sup></a>,
Mach hi, hi vlieghet ute.
Dus priset elckerlijc sijn lant.
Maerlant seide dat hi noit en vant
Also goet lant alse Bruxambocht<a title="[margin: het Vrije van Brugge.]"><sup>#</sup></a>.
Ic waens hem daerbi heeft ghedocht,
Omdat hiere in was gheboren<a href="#10.1">[1]</a>.
</p>

<p>Zooals men hier ziet, toont MAERLANT eene ruime opvatting
van het begrip <i>geboortegrond</i>, waar hij over Frankrijk en
Duitschland als het land van <i>de</i> Franschen, <i>de</i> Duitschers
spreekt. Doch daarnaast zien wij eene beperkter opvatting,
waar hij Champagne en Bretagne in één adem met zulke landen
noemt. Met die beperkter opvatting strookt, dat hij Brabant
als een land op zich zelf en het Vrije van Brugge als zijn
geboortegrond voorstelt.

<p>MAERLANT zal hier wel de opvatting van de meeste zijner
tijdgenooten hebben weergegeven.

<p>De dichter van den <i>Reinaert</i> moge een enkele maal den
blik laten weiden over het groote laagland &#8222;tusschen de Elbe
en de Somme", HADEWYCH hare geestverwanten hebben gehad
in Thuringen en Saksen, geestelijken en clercken als MAERLANT<a name="295"></a>
een deel van Europa hebben omvat met hun blik&mdash;de groote
meerderheid des volks bleef naar lichaam en geest gevangen
binnen den kring van de eigen stad of de streek, waar zij
geboren waren. De blik der meesten werd beperkt door de
grenzen van het graafschap of hertogdom, waartoe zij behoorden,
en richtte zich betrekkelijk zelden op naburige landen
en volken.

<p>Het gevoel van gehechtheid aan den geboortegrond, zoo
licht zich uitzettend tot trots op dien grond, dat wij omstreeks
het midden der 13<sup>de</sup> eeuw in MAERLANT aantreffen, kunnen
wij in het laatst dier eeuw en in den aanvang der volgende
ook elders in deze landen waarnemen. In Limburg, Brabant,
Vlaanderen, die landschappen dus, waar het letterkundig leven tot
nog toe hoofdzakelijk zich had ontwikkeld, zien wij het volksgevoel
ontwaken en zich uiten in den roman <i>van Limborch</i> en den
<i>Flandrijs</i>, in JAN VAN HEELU'S verhaal van den <i>slag bij Woeringen</i>,
in het werk van VELTHEM en de Kroniek van MELIS STOKE.

<p>Opmerkelijk, doch niet onverklaarbaar, is, dat wij in de
meeste dezer werken het volksgevoel&mdash;of beter: het stamgevoel&mdash;verbonden
zien met de verheerlijking van den adel,
dat de vorm dier werken ons herinnert aan dien der ridderromans,
dat de dichters dezer werken grootendeels in vrij
nauwe betrekking staan tot den adel. Het zelfbesef der edelen,
de ingenomenheid met eigen geslacht en de zucht om den
roem van dat geslacht te verhoogen, vinden wij op groote
schaal terug bij een ganschen stam. Zoo kwam een dichter er
toe, de verheerlijking van een geslacht uit te breiden tot den
stam, waarover dat geslacht regeerde.

<p>Een staaltje van dergelijke uitbreiding vinden wij in een
14<sup>de</sup>-eeuwsch dichtwerk over den Grimbergschen oorlog, een
strijd tusschen de machtige heeren van Grimbergen en de
hertogen van Brabant. De bedoeling van den dichter was<a name="296"></a>
natuurlijk: eene verheerlijking van het geslacht van Grimbergen.
Doch in die verheerlijking krijgt ook de gansche adel en het
gansche Brabantsche volk deel, zoodat wij reeds in den aanvang
vernemen, dat &#8222;die van Brabant" gekomen zijn &#8222;uut
dien van Troyen<a href="#10.2">[2]</a>." Langs dien, ook later niet zelden gevolgden,
weg verhief men een gansch volk tot den adelstand.

<p>Wij worden in onze overtuiging van de juistheid dezer
voorstelling versterkt, wanneer wij er op letten, hoe in de
oorspronkelijke ridderpoëzie de liefde tot het eigen land zich
reeds openbaart. Toont de onbekende dichter der <i>Chanson de
Roland</i> niet eene sterke liefde voor &#8222;dulce France"? Het zou
geen wonder zijn, dat menig hoorder der Nederlandsche
bewerking zich bewust is geworden van de liefde tot zijn
geboorteland, waar hij ROELANT hoorde zeggen:

<p class="quote">Dan wille God niet, dat ghesciet,
Dat soete Vrankrike bi mi
Sijn eere verliese, hets soe vri!
</p>

<p>of waar hij dergelijke uitingen elders hoorde terugkeeren<a href="#10.3">[3]</a>.

<p>In geen, te onzent vertaalden of bewerkten, ridderroman
echter vond ik de liefde tot een bepaald land en zijne inwoners
zoo diep gevoeld, zoo uitvoerig in wezen en werking beschreven,
als in den roman <i>van Lancelot</i>, in deze verzen:

<p class="quote">Alsi ter zee quamen mettien,
Begonste Lancelot dat lant besien,
Daer hem in was menege ere
Gedaen ende oec vele mere
Dan oit daer vore was, sonder waen,
Enegen riddere allene gedaen.
Hem begonste lopen sere
Die trane op sirie lire<a title="[margin: wangen.]"><sup>#</sup></a>,
Ende hi versuchte doe sware<a name="297"></a>
Ende weende sere daernare.
Alsi aldus hadde gewesen
Ene wile, hi sprac na desen
Stillekine, so dat dese word
Nieman en verstont dan Bohort:
&#8222;Ay soete lant ende godertire
&#8222;Ende mergelijc<a title="[margin: vreugdevol.]"><sup>#</sup></a> in alre manire,
&#8222;Wel sittende ende blide mede,
&#8222;Vol van alre geluckechede,
&#8222;Daer min geest in blivet geellike<a title="[margin: geheel en al.]"><sup>#</sup></a>
&#8222;Ende mine ziele dier gelike,
&#8222;Gebenedijt moetstu talle stonde
&#8222;Wesen van Jhesus Kerst monde,
&#8222;Ende gebenediet soe sijn si
&#8222;Dire in bliven selen na mi
&#8222;Ende wonen selen in desen lande!
&#8222;Sijn si mi vriende oft viande,
&#8222;God mote hen pays geven
&#8222;Ende met rasten<a title="[margin: rust.]"><sup>#</sup></a> doen leven!"
...
...
Dit waren sine worde die hi sprac,
Alsi uten lande van Logres trac.
Hi sach ten landewaerd nadien,
Alse lange als hijt conde gesien<a href="#10.4">[4]</a>.
</p>

<p>Hoe modern reeds schijnt ons dit afscheid van een land dat
ons lief geworden is: die tranen langs de wangen, die zuchten,
die gefluisterde zegenwensch, dat staren naar de wijkende kust!
Hoe modern reeds, al hooren wij hier slechts een flauw voorspel
van dergelijke poëzie in lateren tijd, wanneer CHILDE
HAROLD zijn &#8222;native shore" vaarwel zal zeggen.<a name="298"></a>

<p>Den samenhang nu tusschen ridderlijke romantiek en een
kiem van nationaliteitsgevoel, dien wij in het <i>Roelants-lied</i> en
den roman <i>van Lancelot</i> kunnen opmerken, vinden wij ook in
de meeste bovengenoemde Dietsche dichtwerken en dichters.
De <i>Limborch</i> en de <i>Flandrijs</i> zijn ridderromans; HEYN VAN
AKEN, dichter van den <i>Limborch</i>, toont ook elders sympathie
voor het ridderwezen; de <i>Slag van Woeringen</i> is half ridderroman
half kroniek, de dichter van dat werk, JAN VAN HEELU,
zal wel tot het gevolg van JAN I, hertog van Brabant, behoord
hebben; de edelman LODEWIJK VAN VELTHEM zet wel MAERLANT'S
<i>Spieghel Historiael</i> voort, doch is tevens de samensteller
van de Lancelot-compilatie. De <i>Vlaamsche Rijm-Kroniek</i>,
de <i>Brabantsche Yeesten</i> en MELIS STOKE'S <i>Rijmkroniek van
Holland</i> zijn zuiver-historische werken; doch men vergete niet,
dat deze werken ten deele strekken moesten om de aanzienlijke
afkomst der over die landen regeerende vorstenhuizen te betoogen,
en dat de adel zelf grootendeels aan de historie zijn
recht van bestaan ontleende.

<p>De dichter van den <i>roman van Limborch</i>, HEYN VAN AKEN,
was vermoedelijk in Brussel geboren en tijdens zijn leven
pastoor van Corbeke bij Leuven. Wij kennen drie werken van
hem; twee vertaalde: <i>Hughe van Tabarien</i> en den roman <i>van
de Roos</i>; een oorspronkelijk: den <i>roman van Limborch</i>. Het
laatste is door hem waarschijnlijk geschreven tusschen 1291&ndash;1318;
het middelste misschien omstreeks 1300 terwijl hij de bewerking
van den <i>Limborch</i> eenigen tijd liet rusten; de dagteekening van
het eerste is onzeker. De dichter moet vóór 1330 gestorven
zijn; zeker niet zoo heel lang na de voleindiging van den
<i>Limborch</i><a href="#10.5">[5]</a>. In den aanvang van het Tiende Boek immers stelt
hij zich aan zijn publiek voor als een oud man: hij is versleten,
het vesperklokje gaat voor hem luiden, zijn eenig<a name="299"></a>
genoegen &#8222;leit in de scotele ende in den nap"; voor de minne
deugt hij niet langer, erover praten is al wat hij kan. Hij
moge dan pastoor geweest zijn, aan het slot van zijn <i>Hughe
van Tabaryen</i> schreef hij:

<p class="quote">Dit hevet ghedicht, te love ende theeren<a title="[margin: ter eer.]"><sup>#</sup></a>
Allen rudderen, Heyne van Haken<a href="#10.6">[6]</a>.
</p>

<p>Daaruit blijkt wel, dat hij met den adel op goeden voet stond
of wenschte te staan. Het oorspronkelijk gedicht <i>De l'Ordene
de Chevalerie</i> in 36 achtregelige strofen, bevat eene uiteenzetting
van het ridderwezen en van de symbolische beteekenis der
plechtigheden bij de ridderwijding. Evenzoo behelst de roman
<i>van de Roos</i>, vooral in zijn eerste deel, eene uiteenzetting van
het wezen der hoofsche liefde. Daarom is de tweede titel van
dezen roman, dien wij in het werk zelf vinden: nl. <i>Spieghel
der minne</i>, zooveel juister, omdat hij het wezen van het boek
beter aanwijst. Naspeuren en uiteenzetten van het wezen der
dingen&mdash;dat was de geest der burgerij, die misschien ook
over een deel der edelen vaardig werd. Het kenschetst echter
dit tijdvak van overgang, dat die geest zich hier richtte op de
instelling van het ridderwezen en op den hartstocht die vooral
door den ridderstand tot eene soort van eeredienst was verheven.
Trouwens den ganschen opzet van den <i>Roman de la Rose</i>:
een minnaar die eene roos (symbool der geliefde) wil machtig
worden, maar daarin door zijne gevangenschap verhinderd
wordt, vindt men reeds in den roman <i>van Lancelot</i><a href="#10.7">[7]</a>.

<p>Doch er is in dit werk behalve den opzet nog meer gewichtigs,
waarvan wij hier het een en ander moeten mededeelen.

<p>Het oorspronkelijk gedicht dankt zijn ontstaan aan twee
dichters: GUILLAUME DE LORRIS en JEAN DE MEUNG; het werk
van den eerste dagteekent van omstreeks 1225&ndash;1230, en is
omstreeks 1270 door den tweede voortgezet. Tusschen die beide<a name="300"></a>
dichters bestaat een groot verschil. GUILLAUME DE LORRIS, uit
de school van CRESTIENS DE TROIES, is een elegant prediker
der hoofsche liefde, een vereerder der vrouwen, een bevallig
kiesch dichter, die voor edele heeren en hoofsche vrouwen
schrijft&mdash;JEAN DE MEUNG is een geleerde met een scherp
verstand, een open oog voor de werkelijkheid in al hare naaktheid,
onbevangen, sceptisch, niet zelden cynisch, die de vrouwen
minacht. GUILLAUME leert hoe men de vrouwen moet winnen,
JEAN hoe men ze moet bedriegen. Ook JEAN is een begaafd
dichter, maar zonder zelfbedwang of kieschheid. Geeft het eerste
deel van den roman ons vooral eene &#8222;minnekonst"; in het
tweede vinden wij de minne verbonden met allerlei anderslachtigs:
wijsbegeerte, godgeleerdheid, natuurwetenschap, satire tegen
de vrouwen, de geestelijke orden, de grooten, de koningen
zoodat wij aan onzen MAERLANT gaan denken<a href="#10.8">[8]</a>.

<p>Van dien aard is het werk dat door HEYN VAN AKEN half
bewerkt half vertaald is. Hij heeft vrij wat bekort, vrij wat weggelaten;
bekort zijn de wijdloopige redeneeringen hier en daar,
zoo ook eene beschrijving der kunstmiddelen van het vrouwelijk
toilet, eene opsomming van voorschriften aangaande de wellevendheid.
Weggelaten is de uitweiding waarin JEAN DE MEUNG
zich verontschuldigt dat hij de vrouwen harde waarheden heeft
moeten zeggen, de uitweiding over den strijd tusschen de
Natuur en den Dood, vooral de 4000 verzen lange biecht der
Natuur &#8222;de omni scibili", de mededeelingen over de kracht
van het Medusa-hoofd, de uitval tegen de Dominicaner-orde<a href="#10.9">[9]</a>.
Hier en daar vinden wij een eenigszins karakteristieke afwijking;
zoo b.v. waar de bewerker spreekt van &#8222;al 't goet van Sassen",
waar hij den Rijn in de plaats stelt van de Seine, of Poitou en
Engeland in zijn gedicht brengt<a href="#10.10">[10]</a>. Doch overigens vertoonen
zijne vrij goede en vloeiende verzen weinig dat het karakter
van den bewerker of dat van zijn volk kenschetst.<a name="301"></a>

<p>Meer van hem zelven vinden wij in den <i>Limborch</i>, al kan
dat werk slechts met aanzienlijke beperkingen oorspronkelijk
worden genoemd. Dat tekort aan oorspronkelijkheid blijkt niet
uit het telkens herhaald beroep op het Walsch. &#8222;Als ict in den
Walsche las" en dergelijke uitdrukkingen dienden slechts om
achtbaarheid aan zijn werk te geven of om hem aan een slot
te helpen: &#8222;want dWalsch en seges mi nemmeer".

<p>Er was hier een historische kern in de persoon van Hertog
HENDRIK IV van Limburg die in 1227 keizer FREDERIK vergezelde
op een tocht naar het Heilige Land. De dichter heeft dezen
hertog echter verward met HENDRIK I die in 1206 te Constantinopel
tot keizer werd gekroond en bovendien de geschiedenis
zoodanig met sagen of eigen verdichtselen omhuld dat het geheel
niet meer dan eene fabel kan geacht worden<a href="#10.11">[11]</a>. Hoofdzaak
was voor den dichter de verheerlijking van het huis van Limburg
door middel van een rijmwerk. Om dat rijmwerk te kunnen
samenstellen, had hij stof noodig; die stof heeft hij uit zijne
herinneringen aan vroegere werken samengebracht en op de
gebruikelijke wijze verwerkt.

<p>Zoo ontstond, niet uit het leven, maar uit boeken, dit
doodgeboren kind van belezenheid en gunstbejag.

<p>Menig dichter vóór hem had zijn werk vervaardigd ter eere
eener jonkvrouw die hij liefhad, HEYN VAN AKEN blijft in
dezen niet in gebreke. Doch hij weet zich niet te hoeden voor
het gevaar, dat navolgers dreigt: hij tracht zijne voorgangers
te evenaren, doch overschreeuwt hen. Hadden zij een enkelen
keer gewag gemaakt van de schoone, ter wille van wie zij
hun werk ondernamen, hij herhaalt zulke betuigingen door
acht boeken heen<a href="#10.12">[12]</a>. Kwam zijne &#8222;joncfrouwe ongheveinst"
misschien uit hetzelfde Walsch, waaruit hij zijn roman vertaalde?
DIEDERIC VAN ASSENEDE had gezegd, dat de liefde slechts
voor hoofsche lieden is weggelegd&mdash;HEYN VAN AKEN praat<a name="302"></a>
het hem na. Waar hij elders eene omschrijving der minne wil
geven, bedient hij zich van een paar verzen uit MAERLANT'S
<i>Eerste Martijn</i> <a href="#10.13">[13]</a>.

<p>Allerlei motieven, toestanden, namen in zijn werk zijn aan
vroegere werken ontleend; namen als SIBILLE, MORANT, JONET,
EVAX, FROMOND vinden wij terug in het verhaal <i>van koningin
Sibille</i>, in den <i>Lancelot</i> en den <i>Merlijn</i>, in de <i>Lorreinen</i>, den
<i>Lapidarius</i> van bisschop MARBODEUS van Rennes. De verhouding
tusschen den gravenzoon ECHITES en de gewaande dienstmaagd
MARGRIETE VAN LIMBORCH is geheel dezelfde als die
tusschen den koningszoon FLORIS en BLANCEFLOER, de dochter
der Spaansche edelvrouw, die kameniersdienst moet doen; ook
de toorn der moeder over die verhouding, de list, aangewend
om een eind te maken aan die liefde, de redding van
het meisje door haren minnaar op het hachelijkst oogenblik,
zijn in beide werken gelijk. Trouwens ook in den <i>Lancelot</i>
vinden wij eene jonkvrouw &#8222;al naect in haer hemde gedaen"
te midden eener menigte, die de &#8222;justitie" wil zien, totdat
LANCELOT het meisje bevrijdt<a href="#10.14">[14]</a>. ECHITES werpt zijn vaders
kok op het vuur, omdat deze niet doet wat hij gelast&mdash;iets
dergelijks doet REINOUT in den roman der <i>Vier Heemskinderen</i> <a href="#10.15">[15]</a>.
Het gevecht met den draak herinnert aan dat met den vogel
grijp in de <i>Lorreinen</i><a href="#10.16">[16]</a>. Het koningspel hier doet denken aan
iets dergelijks in SEGHER'S <i>Prieel van Troyen</i><a href="#10.17">[17]</a>. Van dien
aard zou meer te noemen zijn, doch het is onnoodig.

<p>Dat in een gedicht, bestemd voor een Limburgsch publiek,
niet alleen Fransche, maar ook Duitsche dichtwerken op cijns
gesteld werden, is licht verklaarbaar. Zoo vinden wij hier dan
ook de namen van het zwaard Mimminc, van den smid WILANT,
van den koenen held WEDEGE (WITTICH); eene herinnering
aan de Nibelungen (de &#8222;drie meerwiven"), misschien ook aan
TANNHÄUSER en zijn verblijf in den Venusberg<a href="#10.18">[18]</a>.<a name="303"></a>

<p>HEYN VAN AKEN mocht al beweren, dat zijn held ECHITES
ROELANT en OLIVIER overtrof en aan zijne reuzen ongeloofelijke
afmetingen geven&mdash;zijn werk kreeg daardoor niets van
het heroïeke of ideale, dat echte ridderpoëzie toch altijd eenigermate
bezit. Een ridder, die uitgedaagd wordt tot een tweegevecht,
vraagt uitstel, om in dien tijd schermen te leeren! Is
dit bedoeld als een grap? Dan nog blijft die grap kenschetsend.
MARGRIETE VAN LIMBORCH vergelijkt den jongen graaf ECHITES
bij een ouden hond, en dat nog wel terwijl zij van minne
spreken. Wanneer ECHITES in een tournooi de overige ridders
voor zich uitdrijft, wordt HEYN VAN AKEN warm; een beeld
ontstaat uit dien gloed: ECHITES is gelijk den stroom, die turven
stroomafwaarts voert<a href="#10.19">[19]</a>.

<p>In de lange gebeden zijner ridders kon de samensteller van
den <i>Limborch</i> andere romandichters wel navolgen, doch hij
vermocht niet die te bezielen met de naïeve vroomheid die
den <i>Karel en Elegast</i> zoo aantrekkelijk maakt. Maar in geleerdheid
overtrof hij de meeste zijner voorgangers; de lauweren van
JEAN DE MEUNG lieten hem blijkbaar geen rust. Hij kent VENUS,
JUNO, PALLAS, de drie Parcen, CUPIDO met fakkel en speer;
hij is ver in aardrijkskunde, hij weet van Narcissus, van Ulysses
en Penelope, hij onthaalt ons op een staaltje van de allegorie
waarmede de <i>Roman van de Roos</i> zoo vervuld is<a href="#10.20">[20]</a>.

<p>Ja, indien geleerdheid de waarde van poëzie verhoogde en
andermans veeren zoo goed waren als eigene, dan zou HEYN
VAN AKEN met zijn <i>Limborg</i> eer hebben ingelegd. Echter, niet
zoozeer dat hij zijne stof van anderen ontleende, komt in zijn
nadeel; doch dat hij die ontleende stof niet tot zijne eigene heeft
weten te maken, dat zijn rijmwerk weinig of niets eigens vertoont.

<p>Dat geldt ook van den <i>Slag bij Woeringen</i>.

<p>De strijd tusschen JAN I VAN BRABANT en REINOUT VAN
GELRE om het bezit van Limburg, in 1288 beslist door eene<a name="304"></a>
overwinning der Brabanders, werd omstreeks 1291 verheerlijkt
door een rijmer die misschien JAN VAN HEELU heette en wel
een van hertog JAN'S menestreelen kan zijn geweest<a href="#10.21">[21]</a>.

<p>Meer nog dan de <i>Limborch</i> was dit gedicht er op berekend,
de roemzucht van den adel te streelen en te prikkelen. Voortdurend
deelt de schrijver ons mede, dat hij gewag maakt van
deze of gene ridders, opdat men &#8222;hare daden ewelike gedincken
sal." Elders heet het: &#8222;zoo groote condicheit" (stoutheid) werd
nooit gezien als voor Woeronc; meer dan eens verontschuldigt
hij zich dat hij niet alle ridders bij name kan noemen; ook
van dappere vijanden verzwijgt hij de namen niet. Geen wonder
dat het aantal namen hier legio is en nog&mdash;zegt de auteur&mdash;verzwijg
ik de namen van velen die even dapper in den strijd
waren of nog dapperder dan de genoemden<a href="#10.22">[22]</a>.

<p>Wat HOMERUS niet kon: poëzie maken van een catalogus,
kon ook deze schrijver niet. Wat HEYN VAN AKEN kon: slaafs
overnemen van anderen, dat kon ook hij. Dat hij bij de samenstelling
van zijn werk onder den invloed was zijner lectuur,
blijkt o.a. in den aanvang van het Tweede Boek, waar hij
zegt dat de daden der Maccabeën, van &#8222;Roelant ende sine
gesellen", van WALEWEIN, PERCHEVAEL en ALEXANDER niet
zoo grootsch en indrukwekkend zijn geweest als de daden in
den slag bij Woeronc bedreven. De wijze waarop de schrijver
van dit rijmwerk den aartsbisschop van Keulen doet optreden,
herinnert hier en daar levendig aan het gedrag van bisschop
TULPIJN in het <i>Roelands-lied</i>; op een andere plaats blijkt dat
bisschop TULPIJN hem onder het schrijven inderdaad voor den
geest stond<a href="#10.23">[23]</a>. Poëzie is in dit verhaal nergens te vinden, wel
herhaalde uitingen waaruit blijkt dat de stof den rijmer overweldigde.
Tevergeefs heeft hij getracht aan zijne verzen hier en
daar door een vergelijking meer verheffing te geven<a href="#10.24">[24]</a>.

<p>Het verhaal van den <i>Slag bij Woeringen</i>, schreven wij<a name="305"></a>
hierboven, is half ridderroman half rijmkroniek. Die beide
dichtsoorten vinden wij eveneens, doch onvermengd, in
LODEWIJK VAN VELTHEM'S werk. VELTHEM zette MAERLANT'S
<i>Spiegel Historiael</i> voort op verzoek eener aanzienlijke Antwerpsche
edelvrouw, MARIA VAN BERLAER, en voor loon. Wij
vinden in zijne kroniek de geschiedenis van Holland, Brabant,
Vlaanderen, ook die van zijn eigen tijd, ten deele volgens
hetgeen hij zelf gezien of van ooggetuigen vernomen had. Voor
de kennis van de ontwikkeling onzer literatuur is dit geschiedwerk
van geringe beteekenis. Slechts een paar maal, zooals
b.v. in het verhaal van den Leuvenschen kampvechter en in
dat van een mirakel dat te Velthem gebeurd zou zijn, vinden
wij in de levendigheid en natuurlijken eenvoud van stijl
iets dat naar literaire kunst zweemt. Een paar andere groene
plekjes zijn die waar hij, den lof der Heilige Maagd zingend,
verzen schrijft die voortvloeien met zekere natuurlijke
bevalligheid<a href="#10.25">[25]</a>.

<p>Tien jaar later, in 1326 namelijk, voltooide VELTHEM, in
MAERLANT'S voetspoor tredend, een ander werk: het <i>boek van
koning Artur</i>, dat zich bij den <i>Merlijn</i> aansluit. Vertaling
van een Fransch <i>Livre du roi Artus</i>, bevat het de verdere
geschiedenis van ARTUR en MERLIJN en hoe de machtige
toovenaar ten slotte, verstrikt in zijne liefde tot de fee VIVIANE,
door haar met zijn eigen tooverkunsten gebannen wordt binnen
een toovercirkel in het woud van Broceliande<a href="#10.26">[26]</a>.

<p>Het eenige dat opmerking verdient in deze vertaling, is de
indruk dien MERLIJN'S geschiedenis op VELTHEM ten slotte
heeft gemaakt; indruk dien hij weergeeft in deze regels:

<p class="quote">Wat mach men daer meer af seegen dan?
Negeen dinc, so help mi God,
Dan dat hi was een fijn sot;<a name="306"></a>
Al heet hi vroet ende conde vele,
Nochtan heeften een wijf bij horen spele
Datsi hem toende menechfoude,
Bracht in 't nette daer si woude.
</p>

<p>Wat zou DIEDERIK VAN ASSENEDE wel gezegd hebben van
zulk eene opvatting der liefde?

<p>Over VELTHEM als compilator van de in den <i>Lancelot</i> vereenigde
ridderromans spraken wij vroeger reeds. Zoolang wij
de samengevoegde werken niet in hunnen oorspronkelijken
vorm kunnen vergelijken met dien waarin zij hier voorkomen,
kan over VELTHEM'S werk in dezen geen afdoend oordeel
worden geveld. Doch zóóveel kunnen wij ook nu reeds zien:
dat de onderscheidene verhalen zijn aaneengeschakeld zonder
eenige kunst met een: &#8222;nu doet d' aventure verstaen," d' avonture
seget hier ter steden" of dergelijk tusschenvoegsel. Ook
dat de compilator weinig op den samenhang van zijn werk
gelet schijnt te hebben, daar hij in het Derde Boek PERCHEVAL
doet optreden, nadat deze in het Tweede Boek overleden was.
Op een paar plaatsen blijkt, dat de &#8222;clerc" VELTHEM zich
bezwaard gevoelde over het berijmen van &#8222;alle dese wereltlike
daden", waarvoor hij God en MARIA om vergeving bidt<a href="#10.27">[27]</a>.
Geen werk eindelijk is er in dezen tijd aan te wijzen, dat zoo
krioelt van stoplappen als deze compilatie; in dat opzicht wordt
VELTHEM misschien door niemand onder de Dietsche rijmers
der middeleeuwen overtroffen.

<p>Wat HEYN VAN AKEN voor de Limburgers had gedaan,
werd in het eerste kwart der 14<sup>de</sup> eeuw door een onbekend
auteur voor de Vlamingen verricht met de bewerking van den
ridderroman <i>Flandrijs</i>. Indien men ten minste, wat mij hoogst
waarschijnlijk voorkomt, dezen naam moet vertalen met <i>Vlaming</i>
en dat werk als eene, zij het ook zwakke, uiting beschouwen<a name="307"></a>
van het Vlaamsch nationaliteitsgevoel<a href="#10.28">[28]</a>. Evenals de <i>Limborch</i>
is ook de <i>Flandrijs</i> een gebrekkig samenstel van allerlei bestanddeelen,
grootendeels ontleend aan vroegere ridderromans:
<i>Ferguut</i>, <i>Walewein</i>, <i>Moriaen</i>, <i>Torec</i>, <i>Historie van Troyen</i>.
Ook hier vinden wij bedreigde en verloste jonkvrouwen, den
zoon van een gastheer gedood, gevechten met roofridders en
reuzen enz. Het godsdienstig gevoel in den <i>Flandrijs</i> schijnt
sterker dan het gevoel voor het ridderwezen. Een ridder,
doormidden gehouwen &#8222;zooals men het een varken doet,"
brengt ons naar den slagerswinkel; de aanprijzing van het
Christendom hier en daar en een lang gebed geven het werk
iets stichtelijks, wat men niet kan zeggen van FLANDRIJS, die
door het teeken des kruises een gebraden kapoen van de tafel
doet opvliegen.

<p>Van Vlaanderen is sprake in een rijmkroniek, die ongeveer
ter zelfder tijd als de <i>Flandrijs</i> werd vervaardigd en hier slechts
om dat nationale element even vermeld kan worden<a href="#10.29">[29]</a>.

<p>Gewichtiger is MELIS STOKE'S <i>Rijmkroniek van Holland</i>,
aangevangen waarschijnlijk in het laatste twintigtal jaren der
13<sup>de</sup> eeuw, voortgezet en voltooid in het jaar 1305.

<p>STOKE'S werk ontstond uit dezelfde beweegredenen als de
andere in dit hoofdstuk behandelde werken, doch die beweegredenen
zijn hier samengesteld op eigenaardige wijze.
Verheerlijking van het regeerend gravenhuis was een dier
beweegredenen. Vandaar dat het eerste deel zijner kroniek is
opgedragen aan Floris V, het voltooide werk aan graaf
Willem III, wiens &#8222;armen clerc" (secretaris) hij zich noemt.
Vandaar dat hij aantoont en met nadruk verzekert, dat het
Hollandsche gravenhuis &#8222;van edelen tronke begonde". Maar,
in tegenstelling met JAN VAN HEELU, onthoudt hij er zich
van, de roemzucht des adels te prikkelen, door hen bij name
te noemen. Daar zien wij misschien weer het verschil tusschen<a name="308"></a>
&#8222;menestreelen" en &#8222;clercken". Hij verklaart openlijk, dat hij
niet bij name wil noemen:

<p class="quote">Die van den stride was de bloeme
Of de quaetste of de beste
</p>

<p>uit vrees dat men hem mocht beschuldigen van afgunst, van
winzucht; uit vrees ook&mdash;het kenschetst den tijd&mdash;dat hij
vervolgd en doodgeslagen zou worden<a href="#10.30">[30]</a>. Liefde voor zijn
land dat hij verdedigt tegen de aanmatiging der Henegouwers,
belangstelling in de geschiedenis van dat land en zijne bewoners
behooren evenzeer tot zijne beweegredenen<a href="#10.31">[31]</a>.

<p>De beide eerste boeken en misschien een deel van het derde
bevatten weinig meer dan eene vertaling van het <i>Chronicum
Egmundanum</i>; het overige deel van het werk berust, naar
het schijnt, hoofdzakelijk op mondelinge overlevering en op
hetgeen hij zelf had bijgewoond. Van poëzie is ook bij STOKE
weinig sprake, maar toch meer dan bij HEYN VAN AKEN of
HEELU. Waar STOKE warm wordt, vergelijkt hij ten minste
geene ridders bij turven. Eerbiedige bewondering voor SOPHIA,
gravin van Holland, en voor JAN VAN BRABANT ontlokt hem
verdienstelijke verzen als deze:

<p class="quote">Haer herte was een grondeloos wael<a title="[margin: bron.]"><sup>#</sup></a>
Van miltheit ende van ontfarme,
Van soeticheit op de Gods arme,
Van wakene, van pinen in ghebede
</p>

<p>en:

<p class="quote">Ja! hoech man was hi, weet men wale,
Beide in der daet ende in de tale<a href="#10.32">[32]</a>.
</p>

<p>Maar het beste brok van zijn werk is zeker het verhaal van
FLORIS DE VIJFDE'S gevangenneming en dood. Daar hooren<a name="309"></a>
wij oprecht gevoel zich met naïeve warmte uiten in eenvoudig-zuivere
taal. Treffend is b.v. de ontzetting van des graven
&#8222;arme clerc" over het feit, dat men de hand heeft durven
slaan aan een zoo hoog heer:

<p class="quote">Deus, here God, wat hi dochte,
De des eerst ghewaghen durste,
Dat men also groot een vurste
Soude vanghen of verslaen!
</p>

<p>Ook zijne klachten en verwijten tot de samengezworenen:

<p class="quote">Ay Herman! bi wat zaken
Wilstu der quader name ontfaen?
Was di niet ghenoech ghedaen?
...
Ende du Gheraert, felle man,
Droeghes oec sine cleder an,
Du hads van kinde met hem ghewesen.
</p>

<p>Zijn medelijden met den graaf die al te goed van vertrouwen,
was:

<p class="quote">Hi waende, hem sijn volc ghemene
Ghetrouwe waren, groot ende clene.
Ay lasi! hi ne mocht niet weten,
Dat hi van binnen was beseten.
...
</p>

<p>Zijne naïeve bewondering van de trouw, door FLORIS' jachthonden
betoond aan het lijk van hunnen meester<a href="#10.33">[33]</a>.

<p>Deze en dergelijke verzen maken AMELIS STOKE niet tot een
dichter van beteekenis, neen zeker! Maar zij vermogen toch in
den nacht der vergetelheid een flauw lichtglansje te verbreiden<a name="310"></a>
om den naam van den eersten Hollander die zich met bewustheid
Hollander heeft gevoeld, den eersten ook die in de
geschiedenis onzer letterkunde den naam van Holland heeft
doen opklinken.

<p>Hollander gevoelde STOKE zich, doch vooral Hollander die
min of meer vijandig gezind was jegens de bewoners van andere
graafschappen of hertogdommen in het Dietsche land. Hoe stelt
hij zijn volk reeds tegenover het Vlaamsche volk, waar hij
beweert dat de Vlamingen, anders dan de Hollanders, nooit
hun verlies willen erkennen:

<p class="quote">Verliesen wi, wi gheliën<a title="[margin: ten volle erkennen.]"><sup>#</sup></a> wale;
Die Vlaminc hevet ander tale:
Verliest hi, hi ne liëts<a title="[margin: erkent.]"><sup>#</sup></a> niet
...
...
Het is der Hollanders maniere:
Verliesen si drie manne ofte viere,
Si seggen liever meer dan min&mdash;
Die Vlaminc messaect<a title="[margin: loochent.]"><sup>#</sup></a> int beghin<a href="#10.34">[34]</a>.
</p>

<p>Zijn afkeer van de Vlamingen is zeker niet verminderd door
hun inval in Holland die eerst bij het Manpad gestuit werd.

<p>Niet veel vriendelijker is STOKE gezind jegens de Friezen
en Saksen, voor hem één volk (immers &#8222;die Nederzassen heten
nu Vriesen"). In den aanvang zijner Kroniek spreekt hij minachtend
over het &#8222;onbeschaamde Friesche volk dat niets van
historie weet"<a href="#10.35">[35]</a>. STOKE'S tijdgenoot, MAERLANT, denkt evenzoo
over de &#8222;wilde Saksen" en &#8222;ruwe Friezen"<a href="#10.36">[36]</a>. Een eeuw later
zal de Hollander WILLEM VAN HILLEGAERSBERCH nog in denzelfden
geest spreken<a href="#10.37">[37]</a>. En hoeveel wrok en minachting open<a name="311"></a>baren
zich in deze woorden van den &#8222;clerc uten lagen landen"
waar hij in zijne Kroniek gewaagt van de Friezen bij het lijk
van den gesneuvelden Roomsch-Koning WILLEM II van Holland:
&#8222;dese Vriesche honden en wisten niet dathet coninc WILLEM
die edel man was ... ende liepen over hoop daeromme
staen als beesten."

<p>Maar hoe geminacht ook door de Hollanders, de Friezen
verdedigden hun vrij land daarom niet minder krachtig tegen
elken indringer. Telkens doen de Hollandsche graven pogingen
zich van Friesland meester te maken, doch gewoonlijk trekken
zij aan het kortste eind. WILLEM IV sneuvelt met de bloem
van zijn edelen bij Stavoren. Een halve eeuw later komt Graaf
ALBRECHT die nederlaag wreken: bij Schoterzijl worden de
Friezen overwonnen. Zonder genade woedt het gevecht, geen
losprijs wordt geboden, geen lijfsbehoud gegeven: alles wat
den Hollanders in handen valt, wordt meedoogenloos over
de kling gejaagd; in het heetst van den strijd valt ook de
dappere Friesche aanvoerder, de vermaarde edelman JUWINGA,
die, als koning SAUL weleer, een hoofd boven de anderen
uitstak<a href="#10.38">[38]</a>.

<p>Toch was de uitslag van dien tocht gering; de Friezen
werden niet tot gehoorzaamheid gebracht. Zij bleven naijverig op
hunne zelfstandigheid en ongezind vreemde machthebbers van
welken aard ook te erkennen. Getuigenis daarvan gaven reeds
vroeger (1327) die parochianen van Bolsward, die weigerden
een hun uit Utrecht gezonden rector der Kerk te ontvangen
en te erkennen, omdat hij geen Fries was<a href="#10.39">[39]</a>.

<p>Eene verdeeldheid als die tusschen Brabanders en Gelderschen,
Vlamingen en Hollanders, Hollanders en Friezen zag men ook
elders in deze &#8222;lage landen". Het meervoud in dezen bekenden
naam verdient aandacht, want inderdaad bestond er nog niet
één land dat <i>Nederland</i> heette. In naam bestond het wel. In<a name="312"></a>
een allegorisch gedicht uit de tweede helft der 14<sup>de</sup> eeuw wordt
gezegd, dat de knapen van zekeren HER ERENTRIJC waren

<p class="quote">... al van eenen gheslachte
Gheboren al ut Nederlant.
</p>

<p>Ook als strijdleus vinden wij dien naam daar gebezigd:

<p class="quote">Daer mochtmen die tyene horen
Lude roepen: &#8222;Nederlant!"<a href="#10.40">[40]</a>
</p>

<p>Doch het was slechts een naam. Landseenheid berustend op
volkseenheid, lag nog ver af, als een kust die men over de
wateren ziet blauwen. Maar toch niet zóó ver, of men kon er
een paar vooruitstekende punten van onderscheiden: wordende
eenheid van taal en wordende betrekking tusschen volk en
landsheer.

<p>De verdeeldheid tusschen de onderscheidene volksdeelen hier
te lande spiegelde zich af in het verschil van tongvallen of
&#8222;tongen", zooals men toen zeide. Men voelde zich Vlaming,
Brabander, Hollander, Zeeuw; een enkele besefte ook dat er
verschil was tusschen de talen in die onderscheidene deelen
des lands gesproken. In zijn <i>Leven van Sint Franciscus</i> zegt
MAERLANT:

<p class="quote">Men moet om de rime souken
Misselike<a title="[margin: onderscheidene.]"><sup>#</sup></a> tonghe in bouken:
Duuts, Brabants, Vlaemsch, Zeeus<a href="#10.41">[41]</a>.
</p>

<p>Met <i>Duuts</i> zal hier wel <i>Hollandsch</i> bedoeld zijn in den
eigenlijken zin des woords.

<p>In den <i>Spieghel Historiael</i> lezen wij:

<p class="quote">Int ander jaer dat Karel de jonge,
Die grouf<a title="[margin: (grof) dik.]"><sup>#</sup></a> hiet in somege tonge.
...<a name="313"></a>
</p>

<p>Echter, indien MAERLANT het verschil van tongvallen besefte,
hij was er zich tevens van bewust, dat er tegenover of boven
die tongvallen een algemeen Dietsch bestond. In zijn <i>Naturen
Bloeme</i> stelt hij op meer dan een plaats het Vlaamsch of &#8222;<i>ons</i>
Dietsch" tegenover <i>het</i> Dietsch<a href="#10.42">[42]</a>. Een tijdgenoot van RUUSBROEC,
Heer GERAERT, prior van een Karthuizer-klooster spreekt van
&#8222;brabantsch dietsch" en zelfs van &#8222;brusselsch dietsch" in deze
opmerkelijke woorden: &#8222;Oec is te merken dat dese boeken
(van RUUSBROEC) ghemaect sijn in onvermingheden bruesselschen
dietsche, soe datter luttel latijnscher ofte walscer woerden ofte
van enighen anderen tale in sijn ghesaeit. Ende oec is dat selve
brueselsche dietsche volcomenre hier in gheset dant daer die
lieden ghemeinlic spreken, in dien dat si dicwile in hare tale
vernieuten ofte minderen haer pronominael artikelen bi desen
exempelen: Als si souden seggen <i>dat ierste, dat anderde, dat
derde, dat vierde</i>, soe laten si ghemeinlic after die twie letteren
van dien artikele <i>dat</i>, ende segghen: <i>dierste, dandere, derde,
tfierde</i>, ende des ghelijcs in noch anderen silleben ende
woerden"<a href="#10.43">[43]</a>. Opmerkelijk noemde ik deze woorden, omdat
men er tevens uit ziet, dat men eenig verschil ging waarnemen
tusschen de gesproken en de geschreven taal.

<p>MAERLANT en de prior GHERAERT waren niet de eenigen
die de eenheid van het Dietsch beseften, al of niet in tegenstelling
met het Walsch. JAN VAN HEELU spreekt van:

<p class="quote">Alle die yeesten<a title="[margin: geschiedenissen.]"><sup>#</sup></a> die nu sijn
In dietsche, in walsche, in latijn<a href="#10.44">[44]</a>.
</p>

<p>In BOENDALE'S rijmwerk <i>Van den derden Edewaert</i> lezen wij:

<p class="quote">Want tkerstenheit es gedeelt in tween:
Die Walsche tongen die es een,
Dandre die Dietsche al geheel<a href="#10.45">[45]</a>.<a name="314"></a>
</p>

<p>En er zweeft reeds een adem van volksgevoel en volkseenheid
door deze regels van BOENDALE over den zeeslag bij Sluis (1340):

<p class="quote">Van deser hoger victoriën
Die eeuwig blijft in memoriën,
Werden blide ten selven male
Alle die spreken Dietsche tale<a href="#10.46">[46]</a>.
</p>

<p>Naarmate er meer letterkundige werken van beteekenis in
het Dietsch geschreven werden, rees die taal in de achting
dergenen die haar spraken. Een blijk van die achting voor de
taal zien wij in het feit dat JAN VAN HEELU zijne rijmkroniek
zond aan MARGRIETE VAN ENGELAND, verloofd met den zoon
van Hertog JAN VAN BRABANT, opdat zij er &#8222;dietsch in leeren"
mocht. Langzamerhand ontwikkelde zich dit gevoel van zelfstandigheid,
zich openbarend in eerbied voor de moedertaal.
Eerst nadat het, vooral langs den weg der literaire kunst, bij
de individuën zich had ontwikkeld, kon het zóó krachtig
worden, dat Overheid en Regeering volgden waar de onderdanen
waren voorgegaan. Het oudste ons bekende charter in
de landstaal dagteekent van 1249 en is opgesteld door de
schepenen van Bochoute (tusschen Gent en Oudenaarde).
Daarna komen er tal van charters en keuren in de landstaal in
Vlaanderen, Brabant, Holland.

<p>De Hollandsche graven zijn de eersten die in hunne staatsstukken
het Latijn door het Dietsch vervangen. Hun voorbeeld
wordt langzamerhand door de andere landsheeren gevolgd, al
kunnen de graven van Vlaanderen in de 14<sup>de</sup> eeuw en later
hunne voorliefde voor het Fransch niet geheel opgeven. Gelderland
komt achteraan; het Latijn handhaaft zich daar nog in de
staatsstukken der 14<sup>de</sup> eeuw, maar wordt toch ook reeds in die
eeuw door het Dietsch overvleugeld<a href="#10.47">[47]</a>. Ook in de rechtsbediening
zien wij dat streven naar eerbiediging der moedertaal.<a name="315"></a>

<p>Paus ALEXANDER IV stond den burgers van Gent hun verzoek
toe, dat zij niet gedwongen zouden worden recht te gaan
zoeken bij de geestelijke rechtbanken van Doornik of, in tweede
instantie, te Reims, omdat dan tot hen gesproken zou worden
in een taal die zij niet verstonden<a href="#10.48">[48]</a>. In 1290 werd bepaald,
dat in Vlaanderen alle burgerlijke rechtsgedingen in het Vlaamsch
zouden behandeld worden<a href="#10.49">[49]</a>. Die maatregel was zeker niet
naar den zin van den Franschen koning FILIPS DE SCHOONE,
die omstreeks dienzelfden tijd het gerechtshof te Gent had
gedwongen, een door hem gezonden prevôt toe te laten. Telkens,
wanneer die koninklijke prevôt aanwezig was, moest er
Fransch gesproken worden<a href="#10.50">[50]</a>.

<p>Op heel wat lager toon zong zijn opvolger KAREL VI, die
in 1385 in eene vredes-onderhandeling voor 150 Gentenaren
een geleide-brief in het Vlaamsch deed opstellen<a href="#10.51">[51]</a>.

<p>Maar tusschen 1290 en 1385 liggen dan ook de Sporenslag
en de leus: &#8222;Schild ende Vriend."

<p>Daar klonk voor het eerst de stem van den Vlaamschen Leeuw!

<p>Toen de Franschen in 1301 Vlaanderen binnenrukten, scheen
de nationale zaak geene verdedigers meer te hebben; de adel
en de rijke burgers verwelkomden de indringers, maar de
gemeenten waakten. In Kortrijks velden werd het Vlaamsche
volk zich voor het eerst van zijne kracht bewust; daar werden
hun zelfgevoel en hun volksgevoel verhoogd, toen zij in den
strijd voor vrijheid en voor recht, onder eigen leiders, eene
roemrijke overwinning behaalden op een buitenlandschen vijand,
die hun volksbestaan bedreigde.

<p>Doch al was die vijand overwonnen, hij was niet machteloos
gemaakt. De gansche 14<sup>de</sup> eeuw door moet Vlaanderen zijne
onafhankelijkheid tegenover Frankrijk blijven handhaven; het is
daarin geslaagd, maar ten koste van de Waalsche deelen des
lands. Voortaan is Vlaanderen, dat vroeger tweetalig was, een<a name="316"></a>
zuiver Dietsch land. Voortaan zijn de Nederlanden onafhankelijk
van Frankrijk, zooals zij het inderdaad reeds van Duitschland
waren. Toen de graven van Henegouwen ook het graafschap
Holland verwierven, werd het Dietsche element in de Zuidelijke
Nederlanden versterkt en een eerste, nog zwakke, band
geknoopt tusschen Noord en Zuid.

<p>De graven van Vlaanderen hadden niet zelden gemeene zaak
gemaakt met de gemeenten. Deze begrepen niet, dat het den
graaf slechts te doen was om de patriciërs te kortwieken; doch
toen de patriciërs steun zochten bij Frankrijk, ontwaakte onder
de gemeentenaren het nationaliteitsgevoel en verdedigden zij
hun eigen onafhankelijkheid en die van hun graaf tevens.
Die gelijkheid van belangen versterkte den band tusschen volk
en landsheer<a href="#10.52">[52]</a>. Iets dergelijks was vroeger gezien in Holland.
Graaf FLORIS V, &#8222;der keerlen god", lag overhoop met den
adel. Toen eenige samengezworen edelen den graaf hadden
opgelicht en gevangen gezet, ontstond er eene algemeene verbijstering
in het land. Geen der edelen snelde toe om den
graaf te bevrijden. Maar in dreigende drommen komt het volk
opzetten: Kennemers, Friezen, Waterlanders, &#8222;tghemene diet"
van Noord-Holland, de poorters uit Zuid-Holland&mdash;alles trekt
naar het kasteel aan de Vecht

<p class="quote">Ende segghen, dat si verliesen
Willen beide lijf ende have,
Of si wreken haren grave<a href="#10.53">[53]</a>.
</p>

<p>Den moord op den graaf hebben zij niet kunnen verhinderen,
maar met des te meer liefde hebben zij zijne nagedachtenis
in eere gehouden. Dat bleek, toen acht jaar later de
Vlamingen Holland binnendrongen, overstroomden, aan zich
onderwierpen. Slechts achter de muren van een drietal steden:
Zierikzee, Dordrecht, Haarlem, werd nog tegenweer geboden;<a name="317"></a>
het scheen gedaan met Hollands onafhankelijkheid. Maar hoe
herleefde de moed des volks, toen WITTE VAN HAEMSTEDE,
onechte zoon van FLORIS V, te Zandvoort geland, op den
Blinkert de banier van Holland liet wapperen en de poorters
uit Haarlem en van elders toestroomden om hem te verwelkomen.
In hem immers zagen zij den zoon van FLORIS en hij
verzuimde dan ook niet partij te trekken van zijne afkomst.
MELIS STOKE heeft ons de heugenis bewaard van dat tooneeltje
op den Blinkert, van die ontmoeting, ook van dat woord en
weerwoord:

<p class="quote">Wie sidi dan? Ic hete Witte
Ende was 's graven Florens kint,
Ende her Willem heeft mi ghesint
Alhier van Zirixe
U te troostene.
</p>

<p>Op dien Zondag in de Zandvoortsche duinen, in de schaduw
der banier met den rooden leeuw, heeft een der kiemen van
nationaliteitsgevoel zich in Holland ontsloten, heeft de betrekking
tusschen volk en landsheer iets in hechtheid gewonnen. Zoolang
vreemde landsheeren hier regeerden, kon die gehechtheid bezwaarlijk
sterk worden. Voor een vorst, hier te lande geboren,
zooals KAREL V, kon men reeds iets meer gevoelen, ook al
was hij uit het Oostenrijksch stamhuis.

<p>Maar zoover zijn wij nog lang niet. Wij moeten vooreerst
trachten, ons ten minste eenigermate eene voorstelling te vormen
van sommige toestanden hier te lande, zooals zij zich aan ons
oog vertoonen in het nieuwe tijdvak dat ingeluid is door de
geboorteklok van het nationaliteitsgevoel.<a name="318"></a>

<hr>

<h3>AANTEEKENINGEN</h3>

<p class="footnote">[Voetnoot <a name="10.1">1</a>: A.w. I, 1081-'97. De overeenkomstige plaats in de <i>Alexandreïs</i>,
I, 365 seqq. luidt:

<p class="footnotequote">O patriae natalis amor, sic allicis omnes
O quantum dulcoris habes! fugitiva per altum
Classis dum patriae raptim furatur alumnos,
Sponte licet properent Persarum invadere fines,
Nec trahit invitos ad praedae praemia ductor,
Sola tamen revocat patriae dulcedo volentes,
Nec sinit a patria divelli mentis acumen,
Sed dulces oculos animumque retorquet ad Argos,
Donec ab intuitu longe decrescere visus
Europae defecit apex portusque recessit.]
</p>

<p class="footnote">[Voetnoot <a name="10.2">2</a>: I, vs. 59&ndash;62.]

<p class="footnote">[Voetnoot <a name="10.3">3</a>: Vgl. de uitgaaf in mijne <i>Mnl. Ep. Fragmenten</i>, p. 57 vlgg.,
vs. 103&ndash;4, 110&ndash;112, 267&ndash;9, 316&ndash;7, 340, 547&ndash;550; bovendien
hebben wij slechts een deel der vertaling over.]

<p class="footnote">[Voetnoot <a name="10.4">4</a>: A.w. IV, 7325 vlgg.]

<p class="footnote">[Voetnoot <a name="10.5">5</a>: Over dat alles is uitvoerig gehandeld door JONCKBLOET in zijne
<i>Geschiedenis</i>, II, 218 vgg.; TE WINKEL in zijne <i>Geschiedenis</i>,
bl. 218&ndash;229; voorts door VAN DEN BERGH en VERWIJS in hunne
inleidingen. Ten opzichte der dateering van den roman <i>van de Roos</i> deel
ik TE WINKEL'S zienswijze. Was de roman <i>van Olivier van Spaengen</i>
(<i>Limb.</i>, III, 800&ndash;807) misschien ook door HEYN VAN AKEN gedicht?]

<p class="footnote">[Voetnoot <a name="10.6">6</a>: KAUSLER, <i>Denkmäler</i>, III, 93.]

<p class="footnote">[Voetnoot <a name="10.7">7</a>: A.w. vs. 23394&ndash;23553.]

<p class="footnote">[Voetnoot <a name="10.8">8</a>: Vgl. over den <i>Roman de la Rose</i>, PETIT DE JULEVILLE a.w.
II, 105&ndash;161.]

<p class="footnote">[Voetnoot <a name="10.9">9</a>: Vgl. de Inleiding van VERWIJS, XVI vlgg.]

<p class="footnote">[Voetnoot <a name="10.10">10</a>: Vgl. vs. 2992 (voor: &#8222;por nule riens vivant"); 4916; 7044
(&#8222;mainte terre sauvage"). Paep Jans lant in vs. 1013&ndash;4, waar in het
Fransch: &#8222;trestous li ors de Romme".]

<p class="footnote">[Voetnoot <a name="10.11">11</a>: Vgl. VAN DEN BERGH'S <i>Inleiding</i>, IV.]<a name="319"></a>

<p class="footnote">[Voetnoot <a name="10.12">12</a>: Vgl. den aanvang van boek II-IX.]

<p class="footnote">[Voetnoot <a name="10.13">13</a>: Vgl. <i>Limb.</i>, VII, 1683&ndash;5 met <i>Flor. en Blanc.</i>, Proloog, vs. 1&ndash;12,
65&ndash;75; <i>Limb.</i>, XI, 642&ndash;5 met <i>Eerste Martijn</i>, vs. 430&ndash;1.]

<p class="footnote">[Voetnoot <a name="10.14">14</a>: <i>Limb.</i>, I, 1316 vlgg.; het tooneel der &#8222;justicie" alleen in de
2e bewerking van <i>Flor. en Blanc.</i> (het Fransche gedicht nl.), vs. 359&ndash;902.
<i>Lanc.</i>, I, vs. 19208 vlgg.]

<p class="footnote">[Voetnoot <a name="10.15">15</a>: <i>Limb.</i>, IV, 248&ndash;250 te verg. met <i>De Vier Heemsk.</i> (ed.
MATTHES), p. 26.]

<p class="footnote">[Voetnoot <a name="10.16">16</a>: <i>Limb.</i>, X, 1013 vlgg. te verg. met <i>Lorr.</i> in <i>Mnl. Ep. Fragm.</i>,
bl. 132&ndash;3.]

<p class="footnote">[Voetnoot <a name="10.17">17</a>: <i>Limb.</i>, XI, 67 vlgg. te verg. met BLOMMAERT, <i>Oudvl. Ged.</i>,
I, 6 vlgg.]

<p class="footnote">[Voetnoot <a name="10.18">18</a>: <i>Limb.</i>, IV, 1057-'69; 1298 vlgg.; III, 1159 vlgg. (1374&ndash;6).]

<p class="footnote">[Voetnoot <a name="10.19">19</a>: <i>Limb.</i>, V, 374; VIII, 149 (een reus van 30 voet lang en 10
voet breed); III, 1009; IV, 328; IV, 546&ndash;7; zie ook nog VIII, 574&ndash;5.]

<p class="footnote">[Voetnoot <a name="10.20">20</a>: <i>Limb.</i>, III, 1248 vlgg.; V, 2105 vlgg.; VI, 59; VIII, 822 vlgg.;
X, 279 vlgg.]

<p class="footnote">[Voetnoot <a name="10.21">21</a>: Vgl. de uitgave van WILLEMS, <i>Introd.</i>, VIII. Misschien was de
berijmer ooggetuige. (<i>Introd.</i>, VII; vgl. echter vs. 8221).]

<p class="footnote">[Voetnoot <a name="10.22">22</a>: Vgl. vs. 3372&ndash;3; 4084&ndash;5; 4178 vlgg.; 4640 vlgg., 4746, 5627,
7808 vlgg., 8184, 8346 vlgg., 8410&ndash;12, 8537 vlgg. en tal van andere
plaatsen.]

<p class="footnote">[Voetnoot <a name="10.23">23</a>: Vgl. Tweede Boek vs. 1 vlgg.; 5786 vlgg., 5851 (een paard
dat &#8222;Baiaert ghenoot" was), 8559 vlgg.; 4271 vlgg., 6025&ndash;8.]

<p class="footnote">[Voetnoot <a name="10.24">24</a>: Ik heb het oog op de dozijnen van uitingen gelijk die welke
men vindt o.a. in vs. 2679, 2954, 3102, 3155, 3418, 7652 vlgg.,
8073 vlgg. Vergelijkingen in vs. 1037, 1044, 3253, 3944, 5185, 5651.]

<p class="footnote">[Voetnoot <a name="10.25">25</a>: Uitvoerig en nauwkeurig is over VELTHEM'S kroniek gehandeld
door Dr. TE WINKEL in zijne <i>Geschiedenis der Ned. Lett.</i>, bl. 355&ndash;367.
De bovengenoemde verhalen vindt men: <i>Sp. Hist.</i>, V, 1, 28&ndash;30, en
VI, 4. Over de H. Maagd VI, 32 en VIII, 34.]

<p class="footnote">[Voetnoot <a name="10.26">26</a>: Vgl. TE WINKEL a.w. bl. 170&ndash;171.]

<p class="footnote">[Voetnoot <a name="10.27">27</a>: Vgl. het slot van den proloog van Boek IV en het slot van dat Boek.]

<p class="footnote">[Voetnoot <a name="10.28">28</a>: Ik volg hier de uitgave en de inleiding van FRANCK.]

<p class="footnote">[Voetnoot <a name="10.29">29</a>: Vgl. TE WINKEL'S <i>Gesch. der Ned. Lett.</i>, bl. 381&ndash;3. Het eerste
deel schijnt in het laatst der 13e of den aanvang der 14e eeuw opgesteld.]

<p class="footnote">[Voetnoot <a name="10.30">30</a>: Vgl. Ed. BRILL, Boek X, 40&ndash;151 in verband met eene plaats
uit Boek IV. (I, p. 224): &#8222;God moet mi sijnre hulpen jonnen" enz.]

<p class="footnote">[Voetnoot <a name="10.31">31</a>: III, 1473-'78; Opdracht van Boek I.]

<p class="footnote">[Voetnoot <a name="10.32">32</a>: II, 644-'7; IV, 263 enz.]<a name="320"></a>

<p class="footnote">[Voetnoot <a name="10.33">33</a>: Boek IV, vs. 1086 vlgg. en V, 96 vlgg.]

<p class="footnote">[Voetnoot <a name="10.34">34</a>: In twee der drie hss. van STOKE'S Kroniek lezen wij deze
verzen in plaats van VIII, 791&ndash;2.]

<p class="footnote">[Voetnoot <a name="10.35">35</a>: I, 76, 531.]

<p class="footnote">[Voetnoot <a name="10.36">36</a>: <i>Eerste Martijn,</i> vs. 109&ndash;110, 665; <i>Sp. Hist.</i>, III, 8, c. 93, 185.]

<p class="footnote">[Voetnoot <a name="10.37">37</a>: <i>Gedichten</i>, bl. 3, 180; 125, 174.]

<p class="footnote">[Voetnoot <a name="10.38">38</a>: <i>Oorlogen van Hertog Albrecht van Beieren met de Friezen</i>
door E. VERWIJS. (Utrecht. 1869). CXLVIII.]

<p class="footnote">[Voetnoot <a name="10.39">39</a>: <i>Registers en Rekeningen van het bisdom Utrecht</i> door Mr.
S. MULLER FZ., I, 165.]

<p class="footnote">[Voetnoot <a name="10.40">40</a>: <i>Dietsche Warande</i>, IX, 147, 150. De naam <i>Nederland</i> in de
vertaling van het <i>Nibelungenlied</i> (II, vs. 11) heeft hier geen bewijskracht,
daar hij ook reeds in het origineel voorkomt.]

<p class="footnote">[Voetnoot <a name="10.41">41</a>: Vs. 131-'3.]

<p class="footnote">[Voetnoot <a name="10.42">42</a>: <i>Inl.</i> XXXVI-XXXVII.]

<p class="footnote">[Voetnoot <a name="10.43">43</a>: W.L. DE VREESE, <i>Bijdragen tot de kennis van het leven en
de werken van Jan van Ruusbroec</i>, bl. 10, 19.]

<p class="footnote">[Voetnoot <a name="10.44">44</a>: Vs. 3175&ndash;6.]

<p class="footnote">[Voetnoot <a name="10.45">45</a>: Vs. 1585&ndash;7.]

<p class="footnote">[Voetnoot <a name="10.46">46</a>: Ik dank de aanwijzing van deze plaats aan mijn vriend, Prof.
PAUL FRÉDÉRICQ te Gent.]

<p class="footnote">[Voetnoot <a name="10.47">47</a>: Ik deed hier mijn voordeel met de opsomming, door Dr.
TE WINKEL gegeven in zijne <i>Geschiedenis der Ned. Lett.</i>, bl. 541&ndash;544.

<p class="footnote">Vergeten is daar het, voor de geschiedenis onzer taal zoo merkwaardig,
reglement voor de scheepvaart en de heffing der tollen op
het Zwin, afgedrukt in <i>Bijdragen tot de Oudheidkunde en geschiedenis
inzonderheid van Zeeuwsch Vlaanderen</i>, V, 1 vlgg.

<p class="footnote">Opmerkelijk is ook, dat de oudste Cameraars-rekening in het
Dietsch eerst van 1361 dagteekent, terwijl er reeds eene Dordrechtsche
stadsrekening in de moedertaal is van 1284-'85. Ook hier zien wij
het Oosten des lands achteraankomen.]

<p class="footnote">[Voetnoot <a name="10.48">48</a>: WARNKÖNIG, <i>Hist. de la Flandre</i>, III, 171.]

<p class="footnote">[Voetnoot <a name="10.49">49</a>: <i>Belg. Museum</i>, II, 387.]

<p class="footnote">[Voetnoot <a name="10.50">50</a>: WARNKÖNIG a.w.]

<p class="footnote">[Voetnoot <a name="10.51">51</a>: <i>Belg. Mus.</i>, II, 388&ndash;9.]

<p class="footnote">[Voetnoot <a name="10.52">52</a>: Vgl. VANDERKINDERE, <i>Siècle des Artevelde</i>, p. 31; PIRENNE
a.w. I, 104; II, 7; I, 408 vlgg.]

<p class="footnote">[Voetnoot <a name="10.53">53</a>: Vgl. het artikel van POLS over Graaf JAN I in: <i>Bijdr. voor
Vad. Gesch. en Oudh.</i> en STOKE V, 222-'30.]<a name="321"></a>

<hr>

<h1>BOEK II.</h1>

<h1>STANDENPOËZIE. DE STEM DER
GEMEENTEN.</h1><p><a name="322"></a><a name="323"></a>

<h2>STANDENPOËZIE. DE STEM DER
GEMEENTEN.</h2>

<h3>INLEIDING.</h3>

<p>De drie stemmen die wij in het Eerste Boek hoorden: eerst
achtereenvolgend, toen in de lyriek vereenigd en daarna in
MAERLANT'S werk versmolten, vallen ook in het Tweede Boek
te onderscheiden; doch in andere orde en verhouding.

<p>De Stem der Gemeenten krijgt den boventoon en behoudt
dien. Handel, nijverheid, landbouw, de maatschappelijke toestanden
hebben zich ontwikkeld en die ontwikkeling is vooral
ten goede gekomen aan de gemeenten, is zichtbaar vooral in
de door hen gestichte steden.

<p>De adel is er nog en zet het oude leven gedeeltelijk voort,
den oorlog afwisselend met feesten, tournooien, jacht en galanten
omgang. Vooral de Geldersche adel onderscheidt zich in dit
opzicht. WILLEM VAN GULIK, hertog van Gelderland, wordt
door FROISSARD telkens met lof vermeld. Hij doet, evenals
vóór hem graaf WILLEM IV van Holland, een krijgstocht tegen
de ongeloovigen in het Oosten van Duitschland, wordt gevangen
gehouden op een slot in Pommeren, doet een inval in Brabant,
voert een bloedigen strijd om Grave en wordt eerst door een
Fransch leger tot staan gebracht. Maar de uitvinding der vuurwapenen
en de instelling van huurtroepen bedreigen den adel
in zijn bestaan<a href="#11.1">[1]</a>. Feestvieren kunnen zij nog wel; de hoogsten
gaan hun daarin voor. De graven van Holland komen niet<a name="324"></a>
zelden in de hoog-adellijke en rijke abdij van Rijnsburg, hetzij
met een sleep van baronnen, hetzij met klein &#8222;gezinde" om er
te ontbijten of het noenmaal te houden. Aan spijs en drank
behoefde het niet te ontbreken: soms werden 18 kapoenen en
een aam rijnwijn vooruitgezonden. Daarna ging men &#8222;haar
met haar en veer met veer" jagen in den Haarlemmerhout en
's avonds dansen met de edele jonkvrouwen<a href="#11.2">[2]</a>. In den Haarlemmerhout
kon men ook wel eens een ander machtig edelman
vinden, graaf JAN VAN BLOIS, ter jacht met de gravinne van
Holland. Ook in Brabant kon men hem vinden aan het &#8222;jagen
en vliegen" met een groot aantal edelen en edelvrouwen of
aan een grooten avondmaaltijd in het Katrijnen-klooster te
Utrecht, waar meer dan honderd edele gasten aanzaten<a href="#11.3">[3]</a>.

<p>Een edelman die in botsing kwam met de steden kreeg soms
een gevoelige les: ZWEDER VAN VOORST ondervond het in zijn
strijd tegen de steden van het Oversticht en hun heer den
Bisschop, al zat hij ook achter muren die tachtig voet hoog
en twaalf voet dik waren. Het sterke kasteel Gaesbeek in
Brabant, toebehoorend aan Heer ZWEDER VAN ABCOUDE,
werd door de Brabantsche en Luiksche burgerijen ingenomen
en geslecht<a href="#11.4">[4]</a>.

<p>Zijne verwoeste kasteelen kon de adel wel opbouwen, niet
zijne verloren idealen herwinnen. En vooral daardoor, meer
dan door vuurwapenen en huurtroepen, is de adel gedaald
van het vroegere standpunt. JAN BOENDALE, de schrandere
schepenklerk van Antwerpen, zag het wel, toen hij in zijn
<i>Lekenspieghel</i> zeide: &#8222;vroeger, toen de edelen ouder gewoonte
nog buiten woonden en onderling huwelijken sloten, hielden
zij den adel hoog en waren edelen met eere; doch sedert zij
om der wille van het geld naar de steden zijn getrokken,
heeft hebzucht de schuldelooze edelheid onder de voet geworpen.
Zal zij ooit weer opstaan? Vroeger was het edele wapen<a name="325"></a>spel
in zwang en gang, hetzij in het Heilige Land, hetzij in de
grenslanden&mdash;nu heeft het afgedaan: schatten, weelde, gemak,
dat is wat de adel begeert. Het edele, ingetogen leven wordt
in den lande niet meer gezien<a href="#11.5">[5]</a>."

<p>Anders dan met den adel stond het met de geestelijkheid.
Ja, ook daar zag men ten deele de toestanden van vroeger.
Te Rijnsburg kwamen niet alleen de Hollandsche graven, maar
ook de abten van Egmond, die er met hun gevolg eenige
dagen &#8222;joleuslyck" werden onthaald. Strijdbare geestelijken vinden
wij ook nu: in dien bisschop van Luik, ADOLF VAN DER
MARCK, die, omzwermd van pijlen en steenen, zijne troepen
leidt tot een stormaanval op sterke burchten; in dien geestelijke
uit het Groningsche klooster Aduard, die, gereed de mis op
te dragen, bij een aanval op het klooster zijn priesterkleed
afwerpt, naar buiten stormt en in den strijd sneuvelt<a href="#11.6">[6]</a>.

<p>Doch naast of liever tegenover zulke geestelijken stonden
andere, die, zonder zich met de wereld in te laten meer dan
noodig was, eenvoudig hun plicht deden, of, de wegen der
mystiek volgend, ingekeerd tot zich zelven, de diepten der
eigen ziel trachtten te peilen en te verkennen.

<p>Het zelfgevoel der burgerijen, dat zich zoo krachtig deed
gelden tegenover den adel, verloochent zich ook niet tegenover
de geestelijken. Niemand heeft dat deel van het aangroeiend
zelfgevoel beter vertolkt dan diezelfde BOENDALE, dien wij
zoo even over den adel hoorden spreken. In zijne <i>Teestye</i><a title="[margin: Overtuiging.]"><sup>#</sup></a>
durft hij zeggen:

<p class="quote">Du leec man en ontsie di niet,
Dat paepscap en es sekerre<a title="[margin: zekerder.]"><sup>#</sup></a> niet
Hemelrijx dan du bes:
Die best leeft, best es.
Al predect tpaepscap Gods woert,<a name="326"></a>
Ende haer theologie bringt voert,
Ende du sits daer voer hare voete,
Du best lichte also soete
Ende also weert voer d' anscijn Ons Heren
Als si sijn die di leren;
Want clergye sonder goet leven
En can ghene salecheyt gheven.
Hets beter een doghet allene
Dan alle phylosophye ghemene<a title="[margin: samen.]"><sup>#</sup></a>.
Al eest oec dat si di biechten
Ende dine ziele verlichten
Ende van dinen sonden ontladen daer,
Du best lichte also claer
Oft claerre<a title="[margin: zuiverder.]"><sup>#</sup></a> voer Gode dan hi,
Die daer absolveert di<a href="#11.7">[7]</a>.
</p>

<p>En hierbij laat deze wakkere &#8222;scepenclerc" het niet. Een volgend
hoofdstuk brengt: &#8222;van den papen noch meer". Kwam
Gods Zoon nu op aarde en dorst hij den priesters de waarheid
zeggen, hunne gebreken onder het oog brengen, het
volk tot zich en van hen af trekken&mdash;zij zouden &#8222;te zamen
raad tegen hem houden, hoe zij hem dooden mochten", gelijk
de Farizeën weleer. Zij verkoopen het volk aflaat van zonden;
zelf koopen zij dien niet, al hebben zij hem evenzeer noodig.
In het sermoen zoekt men hen te vergeefs, al zou het voor
hen evenveel vrucht dragen als voor de leeken. BOENDALE
zegt later, dat hij der papen vriend is

<p class="quote">Maer dat si mesdoen, dats mi leet;
</p>

<p>hij zal in die uitspraak zeker oprecht zijn geweest, doch van
zulke vrienden was de meerderheid der priesters niet gediend.
Al te welig schoot hier het zaad op, met volle hand gestrooid<a name="327"></a>
door &#8222;JACOB, die dichter hoghe", wiens beeld zijn navolger
hier blijkbaar voor den geest stond. En het zou nog erger
worden voor de priesters, geloofde BOENDALE. Uit oude profetieën
had hij vernomen:

<p class="quote">Dat men noch zal die papen jaghen
Ende die Kerke doghen<a title="[margin: lijden.]"><sup>#</sup></a> sal,
Ende bider papen ghebreke al,
...
...
Maer en sal niet dueren langhe
Si en selen te payse comen weder
Ende haer ghierecheit<a title="[margin: hebzucht.]"><sup>#</sup></a> legghen neder
Ende andre onnutte seden
Ende hem bat hoeden dan si deden
Ende men sal hem meer eeren doen
Dan noyt te voren was gheploen<a title="[margin: gepleegd.]"><sup>#</sup></a>.
</p>

<p>Hoe zullen in latere dagen Hervorming en Tegenhervorming,
en ook de geschiedenis van onzen tijd, deze profetieën op
ongedachte wijze vervullen! Dat heeft BOENDALE niet kunnen
voorzien, doch de fakkel der waarheid, hem door MAERLANT'S
hand toegereikt, heeft hij op zijne beurt overgegeven aan wie
na hem kwamen.

<p>Oefende de geestelijkheid aldus door doen en laten invloed
op de ontwikkeling der geestelijke zelfstandigheid van deze
volken, ook de adel, al geraakte hij in de minderheid, deed
zijn invloed op de gemeenten gelden. Doch deze invloed was
van anderen aard. Het beginsel der navolging dat zich ook in
het maatschappelijk leven zoo krachtig openbaart, had langzamerhand
uit de bovenste lagen der gemeentenaren een patriciaat
gevormd, verwant met den adel, naar den bloede door
huwelijken, naar den geest, door leefwijze en levensopvatting.<a name="328"></a>
Dat waren de oude geslachten der vermogende kooplieden en
grondbezitters, de stedelijke aristocratieën, die nog in het laatst
der 13<sup>de</sup> eeuw de leiders of meesters der gemeenten waren.
Zij zochten den adel te evenaren in uiterlijken glans, in vertoon
van pracht en praal, in beschaving en fijnheid van vormen.
Zij streefden naar hetgeen de adel nooit had kunnen bereiken:
heerschende stand te zijn. Een tijd lang gelukte hun dat, doch
reeds de eerste helft der 14<sup>de</sup> eeuw bracht een omkeer in hun
toestand. De handwerkslieden, in Noord en Zuid vereenigd
tot gilden die al machtiger werden, stelden zich onder hunne
Dekens tegenover de &#8222;geslachten" en eischten deel aan de
regeering van stad en land. Overal zien wij deze democratische
woeling en strijd der partijen. Doch de zege blijft aan de gilden.
JACOB VAN ARTEVELDE bezorgt hun in Gent de overwinning;
ook elders in Zuid-Nederland en in het Noorden, in steden
als Dordt, Leiden, Utrecht, Zwolle zien wij deze verplaatsing
van het overwicht<a href="#11.8">[8]</a>. Eene nieuwe laag der bevolking komt op
ruimer schaal dan vroeger deelnemen aan en invloed oefenen
op het volksleven in al zijne uitingen.

<p>Ook onder de lagere standen ontwaken het zelfgevoel en de
begeerte om hoogerop te komen:

<p class="quote">Die huusman<a title="[margin: boer.]"><sup>#</sup></a> volcht den heren naer,
Om schout te wesen ofte baeliu,
</p>

<p>zegt WlLLEM VAN HlLLEGAERTSBERCH<a href="#11.9">[9]</a>.

<p>In een stuk van een onbekend dichter uit dezen tijd zien
wij, hoe de titelzucht ook toen reeds de burgerij had bevangen.

<p>De neiging tot een titel, door MAERLANT in zijn <i>Alexander</i>
terloops gehekeld bij de meisjes uit het volk, is blijkbaar zoo
sterk geworden dat een ander dichter er een gansch gedicht
aan wijdt, getiteld <i>Van dat die liede sijn gherne geheten joncfrou</i>.
Wij lezen daar o.a.:<a name="329"></a>

<p class="quote">Heile, Griete, Lise oft Calle,
heten nu joncfrou alle!
Al hadde haer moeder warmoes vercocht,
oft liede gebeden ter bruloft,
oft te like gebeden<a title="[margin: ter begrafenis genoodigd.]"><sup>#</sup></a> vrouwen,
oft ael<a title="[margin: bier (met minder hop).]"><sup>#</sup></a> oft bier gebrouwen,
natten geknocht<a title="[margin: biezen gevlochten.]"><sup>#</sup></a> oft huven,
hoenre vercocht ende duven&mdash;,
Si souden joncfrou willen sijn.
</p>

<p>Een van deze dames, die door den dichter wordt begroet
met <i>vrouwe</i>, kijkt op hem neer zoo trotsch

<p class="quote">Als ene hinne op enen pier!<a href="#11.10">[10]</a>
</p>

<p>BOENDALE keurde deze gansche volksbeweging af; dat de
&#8222;heeren" moesten wijken voor schoenmakers, volders, wevers,
slagers en dergelijken&mdash;het was voor hem &#8222;de verkeerde
wereld"<a href="#11.11">[11]</a>. Doch vruchteloos heeft hij zich met deze nabetrachting
tegen den stroom gekant; hij heeft dien niet kunnen
keeren.

<p>Al gelooft men niet dat het toentertijd in de Nederlanden
de verkeerde wereld was, men kan daarom toch wel erkennen
dat er in die wereld veel verkeerds was. De vroegere onkunde
begon weliswaar te wijken voor den invloed, die uitging van
kapittel- en kloosterscholen, van parochie- en bijzondere scholen;
de kunsten van lezen, schrijven en rekenen begonnen zich
langzamerhand te verbreiden; de volslagen onwetendheid van
vroeger ziet men nog vooral onder de boeren, die zelfs niet
weten hoe oud zij en hunne kinderen zijn. Maar de wilde
zinnelijkheid van deze krachtige jonge volken laat zich even
bezwaarlijk teugelen als in een vroeger tijdvak. Dat zij behagen
schepten in lichaamsoefeningen: naar den papegaai schieten,<a name="330"></a>
kaatsen en andere spelen, dat kon men slechts loven; minder
prijselijk was hun lust tot dobbelen met teerlingen, hun dansen,
reien en springen in de kroegen op heilige dagen.

<p>Welk een ruwheid overal! Lieden, die in de kerken nog
wel een vrijplaats gevonden hadden, ontzien zich niet de banken
af te breken om er vuren van te stoken, er te dobbelen,
te twisten en ontucht te plegen. Het schenden van heiligenbeelden
en van het plaveisel in de Lievevrouwen-kerk te Dordrecht
was niet zeldzaam. In de kerken wordt ook onder den
dienst getwist en gekeven; ook soms tusschen priesters en
leeken, zoodat de vuist en de wijkwast te werk gesteld worden.
De leden van den Raad te Kampen gaan elkander in het
Rechthuis te lijf.

<p>De strafregisters van dezen tijd zijn rijk voorzien, ook rijk
aan afwisseling. CLAES MEYNSEN ZOON wordt gestraft, omdat
hij de sluis van NANNE MODDE heeft opengezet, zoodat NANNE'S
land is ondergeloopen. LAMMEKIJN DE WEVER, omdat hij een
stomme heeft mishandeld en willen dwingen tot spreken. NANNE
LUTART, omdat hij een brouwsel bier van JACOB, ALIDE'S ZOON,
heeft bedorven, door er een dood varken in te gooien. GERRIT
DE DUIVEL en tal van anderen, omdat zij een mes hebben
getrokken. Zekere CAMERMAN wegens het toebrengen van een
vuistslag bij nacht (die waren tweemaal duurder dan de overdagsche)<a href="#11.12">[12]</a>.
Talrijk zijn de boeten, opgelegd aan gehuwde
mannen en vrouwen, die leven met andere vrouwen en mannen.
Vrouwenschennis en schaking waren niet zeldzaam. De
rekeningen van het bisdom Utrecht bevatten talrijke posten &#8222;de
fornicacione", &#8222;de adulterio" en &#8222;de duplici adulterio"<a href="#11.13">[13]</a>.

<p>Al deze ruwheid van zeden en grofheid van uitspattingen
mogen niet vooral op rekening der opkomende democratie
worden geschoven. De hoogere standen bezaten meer uiterlijke
verfijning, dan de lagere; doch vaak was die slechts een ver<a name="331"></a>nisje,
waar de oorspronkelijke ruwheid op menige plek doorheen
schemerde. Wanneer eene aanzienlijke edelvrouw als
YOLENTE COURTROISIN, uit het geslacht der kasteleinen van
Kortrijk, zich zóó ver vergeten kon, dat zij een baljuw in de
uitoefening zijner bediening grovelijk beleedigde en met een
stok mishandelde; wanneer de kanonniken der hofkapel te
's-Gravenhage elkaar niet zelden in het koor bespotten, scholden,
stootten en sloegen&mdash;dan kan de beschaving onder den
adel over het algemeen geen hoogen trap hebben bereikt<a href="#11.14">[14]</a>.

<p>De Overheid trachtte de brooddronkenheid, bandeloosheid
en ontucht met wetten te keeren en te betoomen. In Vlaanderen
en Brabant werden wetten uitgevaardigd tegen de weelde. Brussel
bezat reeds in de tweede helft der 14<sup>de</sup> eeuw tuchthuizen,
&#8222;goede vaste ghyoelen", &#8222;omme de wilde joncheit te bat in
bedwange te houden". De straffen blijven nog altijd zwaar en
ten deele barbaarsch. In Deventer worden in 1344 vrouwen
levend begraven. Een valsche wijbisschop wordt in 1392 te
Utrecht veroordeeld om levend gekookt te worden in een onder
het schavot geplaatsten ketel. Bij wijze van gratie wordt hij uit
den ketel getild en onthoofd<a href="#11.15">[15]</a>. Naar het schijnt, werd deze
laatste straf slechts zelden toegepast; doch er waren zoovele
andere gruwzame straffen, dat onze algemeene indruk daardoor
weinig gewijzigd wordt.

<p>Die straffen strookten met die tijden: tijden van groote
ruwheid ja, maar ook van groote, van ontzagwekkende kracht.
Welk een taaie kracht was er in die Friezen, die telkens de
aanvallen der machtige Hollandsche graven afslaan en onder wier
slagen de bloem van den Hollandschen en Henegouwschen
adel bezwijkt; in die Vlamingen ook die den slag bij Kortrijk
wonnen; in al die weerbare burgerijen, verplicht en gereed
hunne stad te bewaken en te verdedigen.

<p>Welk eene volksweerbaarheid, welk eene volkskracht!<a name="332"></a>

<p>Die volkskracht gaat zich openbaren in eene aanwassende
verscheidenheid van vormen en gestalten. Er komt werking in
de massa's; hier en daar gaat zich het bijzondere losmaken
van het algemeene, de enkeling zich onderscheiden van den
stand waartoe hij behoort. Bij adel en geestelijkheid was dat
reeds vroeger eenigermate het geval geweest; nu ziet men dat
verschijnsel ook onder de gemeentenaren. Het is geen toeval
dat wij juist uit dezen tijd verscheidene hunner leiders of aanvoerders
bij name kennen: NICOLAAS ZANNEKIJN, JAN BREYDEL
en PIETER DE CONINC; JACOB VAN ARTEVELDE met zijne beide
medestanders: PIETER VAN DEN BOSSCHE en FRANS ACKERMAN;
JOHAN YOENS; PETER COUTEREEL, &#8222;de Brabantsche
ARTEVELDE"<a href="#11.16">[16]</a>. In de Noordelijke landen, die in algemeene
ontwikkeling bij de Zuidelijke achterstonden, kunnen wij niet
zulk een aantal namen van beteekenis aanwijzen.

<p>Het bijzondere zich losmakend van het algemeene, dat verschijnsel
meenen wij te kunnen opmerken ook op kleiner schaal:
de verhouding van den eenling tot de maagschap. Niet alsof
de maagschap hare beteekenis geheel zou hebben verloren! In
eene oude vertaling van FROISSART'S kroniek lezen wij van eene
bloedveete tusschen een paar geslachten van rijke &#8222;schippers"
(reeders) te Damme uit het laatst der 14<sup>de</sup> eeuw in deze
woorden: &#8222;Wair was dat, voir dien tijt van oudts, binnen der
stede van den Damme, een dootlijc oirloge gestaen hadde
twischen twee rijke mannen, scipperen aldair, met horen magen
an beyden sijden, dairaf die een geheten was JAN PIER ende
die ander JAN BAIRDE, bij welken oirloge onderlinge van horen
magen doit gebleven wairen wail tot CXVIII pereonen toe, van
welker eenre pertije GIJSBERT MAHIEU ende sine bruederen
mage waren, ende JAN LIJON was maech van der ander zijde.
Welken hate ende nijde aldus bedect gedragen wert ende van
langen tijt opgevoet twischen desen JAN ende GIJSBERT, hoewail<a name="333"></a>
sij te samen spraken, aten ende dronken, alst so diende te
samen of te punte quam, mer altijt lach desen hate den
Mahijewelingeren veel felre ende duenre<a title="[margin: vaster]"><sup>#</sup></a> int herte dan dat JAN
LIJON dede"<a href="#11.17">[17]</a>.

<p>In een gedicht uit dezen tijd wordt gesproken van &#8222;buten
maghen in ellenden" te wonen<a href="#11.18">[18]</a>; daar loopt een der wegen,
waarlangs het woord <i>ellende</i> dat oorspronkelijk: <i>ander land</i>
beteekende, aan zijne overdrachtelijke beteekenis gekomen is.

<p>Maar er zijn toch teekenen die op eene aanstaande kentering
in dezen schijnen te wijzen. Sprekend over de moordenaars van
Graaf FLORIS, zegt MELIS STOKE:

<p class="quote">Dat dese verraders hebben ghelaten
Den maghen verwijt: si moghense haten.
</p>

<p>Hier wordt de verantwoordelijkheid der magen voor de daden
van één hunner erkend. Doch onmiddellijk daarop lezen wij:

<p class="quote">Nochtan so nes niement vroeder<a title="[margin: geen verstandig man.]"><sup>#</sup></a>,
De dat verwijt iement goeder,
Dat sijn maech hevet misdaen<a href="#11.19">[19]</a>.
</p>

<p>De Antwerpsche stadssecretaris JAN BOENDALE stelt in zijn
<i>Lekenspieghel</i> de vraag: of men magen en vrienden moet
helpen en ondersteunen. Een wijs meester antwoordt daarop:
ja, indien uwe magen arm zijn, in het ongeluk geraakt en
brave menschen. Doch zijn zij dwaas en slecht, doorbrengers
of deugnieten, laat ze dan links liggen; 't is toch boter aan
de galg gesmeerd<a href="#11.20">[20]</a>.

<p>Deze Zuidnederlander durft al heel wat verder gaan dan de
Hollander STOKE; maar ook hier zal het Noorden het Zuiden
volgen.

<p>In een merkwaardig stuk <i>Van drierehande lyden</i> heeft de
Noordnederlandsche dichter WILLEM VAN HILLEGAERTSBERCH<a name="334"></a>
ons een man geschetst, wien het slecht vergaat, omdat hij zich
van zijne magen afzondert. Hij is trotsch als een baron, hoewel
hij slechts &#8222;maet van goede" is. Zijne magen ergeren zich
daaraan, maar hij geeft niet om hun raad. Nu moet hij alleen
zijn weg gaan en dat bekomt hem slecht:

<p class="quote">Misdede ic yet, ic wort ghesleghen,
Ic most den menighen verdreghen
Entaer toe lyden mit hem allen.
Soe wye sijn maghen worden tieghen,
Die moet van des ghelijcke pleghen,
Hem sel veel te lyden vallen<a href="#11.21">[21]</a>.
</p>

<p>Het is waar dat HILLEGAERTSBERCH hier waarschuwt tegen
het losmaken van den band der maagschap, doch uit die waarschuwing
zelve blijkt, dat de dichter dezen nieuwen trek in
het volksleven had opgemerkt en gewichtig genoeg achtte om
er de aandacht van zijn publiek op te vestigen.

<p>Verwant met dezen trek is het individualisme, dat zich, zij
het slechts op een paar plaatsen, in de keuze der kleeding
openbaart. De hekeldichter JAN DE WEERT deelt ons in zijn
<i>Nieuwe Doctrinael</i> mede:

<p class="quote">Elc wil draghen of hebben dat niemen
En heeft of draghet, can hijt gheraken<a href="#11.22">[22]</a>.
</p>

<p>en de auteur van een ander 14<sup>de</sup>-eeuwsch leerdicht <i>Spiegel der
Zonden</i> zegt evenzoo:

<p class="quote">Elk zoect om vremde ghedane
In zinen clederen....<a href="#11.23">[23]</a>.
</p>

<p>Dit individualisme, zich nu nog maar openbarend in iets
uiterlijks, zullen wij gaandeweg, doch uiterst langzaam, zich
zien ontwikkelen in een later tijdvak.<a name="335"></a>

<hr>

<h3>AANTEEKENINGEN</h3>

<p class="footnote">[Voetnoot <a name="11.1">1</a>: Vgl. BLOK, <i>Gesch. v.h. Ned. Volk</i>, II, 24 vlgg., 222.]

<p class="footnote">[Voetnoot <a name="11.2">2</a>: SCHOTEL, <i>Abdij van Rijnsburg</i>, bl. 90&ndash;92.]

<p class="footnote">[Voetnoot <a name="11.3">3</a>: DE LANGE VAN WIJNGAARDEN, <i>Gesch. van Gouda</i>, I, 137,
141, 154. BUSKEN HUET geeft een aardig beeld van Graaf JAN in
zijn handel en wandel in Deel I van <i>Het Land van Rembrand</i>.]

<p class="footnote">[Voetnoot <a name="11.4">4</a>: BLOK a.w. II, 42&ndash;3, 165&ndash;6.]

<p class="footnote">[Voetnoot <a name="11.5">5</a>: A.w.B. III, c. 26.]

<p class="footnote">[Voetnoot <a name="11.6">6</a>: SCHOTEL, <i>Abdij van Rijnsburg</i>, bl. 76; PIRENNE a.w. II, 20;
<i>Bijdr. en Meded. v.h. Histor. Gen.</i>, XXIII, 60.]

<p class="footnote">[Voetnoot <a name="11.7">7</a>: A.w. (ed. SNELLAERT in <i>Nederl. Gedichten uit de veertiende
eeuw</i>), bl. 252.]

<p class="footnote">[Voetnoot <a name="11.8">8</a>: Vgl. hierover VANDERKINDERE'S <i>Siècle des Artevelde</i> o.a. p. 185,
112, 126&ndash;130; BLOK a.w. II, 8 vlgg.; PlRENNE a.w. II, 407;
S. MULLER FZ. in <i>De Gids</i> van 1897 (Juni).]

<p class="footnote">[Voetnoot <a name="11.9">9</a>: <i>Ged.</i>, bl. 211, vs. 344&ndash;5.]

<p class="footnote">[Voetnoot <a name="11.10">10</a>: <i>Vad. Mus.</i>, I, 76.]

<p class="footnote">[Voetnoot <a name="11.11">11</a>: In zijne <i>Brabantsche Yeesten</i>, V, 415 vlgg.]

<p class="footnote">[Voetnoot <a name="11.12">12</a>: Vgl. <i>Siècle des Artevelde</i>; het &#8222;papegoy schieten" a<sup>o</sup> 1361 in
de <i>Cameraars-Rek.</i>, III<sup>1</sup>, p. 15; <i>Nieuwe Doctrinael</i>, 793&ndash;5, 1720&ndash;4;
EBBINGE WUBBEN, <i>Over Mnl. Vertalingen van het O.T.</i>, p. 105
(a<sup>o</sup> 1360). Mr. S. MULLER FZ., <i>Registers en Rekeningen van het
Bisdom Utrecht</i>, I, 481, 488, 467 vlgg., 474&ndash;5.]

<p class="footnote">[Voetnoot <a name="11.13">13</a>: <i>Siècle des Art.</i> p. 404; ROBERT FRUIN'S <i>Verspr. Geschr.</i>, I,
155; MULLER, <i>Reg. en Rek.</i>, I, 480; 527 vlgg.]

<p class="footnote">[Voetnoot <a name="11.14">14</a>: Vgl. <i>Siècle des Art.</i>, p. 260; CANNAERT, <i>Bijdragen tot
de kennis van het oude strafrecht</i>, bl. 69; MOLL a.w. II, 4,
bl. 146&ndash;7.]

<p class="footnote">[Voetnoot <a name="11.15">15</a>: <i>Belg. Mus.</i>, X, 104 vlgg.; <i>Cam.-Rek.</i>, I, 134, 199; <i>Oud-Utrechtsche
Vertellingen</i> door Mr. S. MULLER FZ., bl. 43.]<a name="336"></a>

<p class="footnote">[Voetnoot <a name="11.16">16</a>: PlRENNE a.w. II, 33.]

<p class="footnote">[Voetnoot <a name="11.17">17</a>: <i>Jehan Froissarts Cronycke van Vlaenderen</i> in de vertaling van
GERRIT POTTER VAN DER LOO (ed. N. DE PAUW), p. 5.]

<p class="footnote">[Voetnoot <a name="11.18">18</a>: <i>Cyromanchie van den pape van den Hamme</i> in N. DE PAUW'S
<i>Mnl. Ged.</i>, I, 270.]

<p class="footnote">[Voetnoot <a name="11.19">19</a>: IV, 1305-'9.]

<p class="footnote">[Voetnoot <a name="11.20">20</a>: A.w.B. III, c. 22.]

<p class="footnote">[Voetnoot <a name="11.21">21</a>: <i>Gedichten</i>, bl. 127, n<sup>o</sup>. 66.]

<p class="footnote">[Voetnoot <a name="11.22">22</a>: Vs. 859&ndash;860.]

<p class="footnote">[Voetnoot <a name="11.23">23</a>: Vs. 11605 vlgg.]<a name="337"></a>

<hr>

<h2>RIDDERPOËZIE IN VERVAL[*]</h2>

<p class="footnote">[Voetnoot *: Voor de tijdsbepaling vgl. de Aanteekeningen achter dit hoofdstuk.]

<p class="intro">1. Baerte metten breden voeten, Ridder metten Zwane, Cassamus,
Loyhier ende Malaert, Borchgravinne van Vergy.

<p class="intro">2. Ogier, Malegijs, Huge van Bordeeus, Valentijn en Nameloos.

<p class="intro">3. Borchgrave van Couchi. Seghelijn van Jerusalem.

<p>De ontwikkeling van het ridderwezen spiegelt zich af in die
der ridderpoëzie. Voor een deel wordt het oude leven ook
hier voortgezet: er wordt, als vroeger, vertaald uit het Fransch;
als vroeger zelfstandige bewerkingen van in het Fransch bewerkte
stoffen gegeven; als vroeger oorspronkelijke romans&mdash;voorzoover
daarvan hier sprake kan zijn&mdash;samengesteld. Er is
echter verschil op te merken in dit opzicht: de aanwas van
zelfstandigheid onder deze volken openbaart zich hierin, dat
het aantal vertaalde werken geringer is dan dat der zelfstandig
bewerkte.

<p>Vertaald werden de romans: <i>van Baerte metten breden voeten</i>,
<i>de Ridder metten Zwane</i>, <i>Cassamus</i>, <i>Loyhier ende Malaert</i> en
<i>de Borchgravinne van Vergy</i>; de laatste zelfs in twee bewerkingen.
Van den <i>Loyhier ende Malaert</i>, die waarschijnlijk uit
het Fransch vertaald is, kan kan men echter geen Fransch
origineel aanwijzen. Van de twee eerstgenoemde werken hebben
wij slechts onbeteekenende, van de twee volgende grootere
fragmenten over; het laatstgenoemde werk is tot ons gekomen
in eene volledige en eene onvolledige bewerking<a href="#12.1">[1]</a>.<a name="338"></a>

<p>Zelfstandige bewerkingen van poëtische stoffen, ook door
Fransche dichters behandeld, doch kwalijk als vertalingen te
beschouwen, brengen ons de romans <i>van Ogier</i>, <i>van Malegijs</i>,
<i>van Huge van Bordeeus</i> en <i>van Valentijn en Nameloos</i>, alle
in fragmentarischen toestand tot ons gekomen. In hoever ook
de <i>Loyhier en Malaert</i> tot deze groep kan worden gebracht, is
moeilijk uit te maken, zoolang wij het Fransch origineel niet
bezitten<a href="#12.2">[2]</a>.

<p>De romans <i>Van den borchgrave van Couchi</i> en <i>van Seghelijn
van Jerusalem</i> eindelijk mag men onder voorbehoud oorspronkelijke
werken noemen<a href="#12.3">[3]</a>.

<p>Het eerste der hier genoemde werken geeft reeds dadelijk
een denkbeeld van hetgeen ons in de overige wacht.

<p>BERTE &#8222;metten breden voeten" is de dochter van FLORIS en
BLANCEFLEUR en huwt koning PEPIJN van Frankrijk. Eene
dienstmaagd MARGISTE doet hare dochter ALISTE BERTE'S plaats
in het bruiloftsbed innemen. BERTE wordt na eene valsche
beschuldiging ter dood veroordeeld. Zij brengt er het leven af,
zwerft rond in de bosschen, komt bij den &#8222;foreestier" SYMON
en blijft daar, totdat zij door den koning wordt teruggevonden
en in eere hersteld. Later wordt zij moeder van KAREL DEN
GROOTE. Door dit werk toont ADENET LE ROI zich in zijn
karakter van &#8222;remanieur"; aanknoopend bij een vroeger literair
werk eenerzijds, bij de persoonlijkheid van CHARLEMAGNE
anderzijds, tracht hij door eene verwarrende veelheid van
avonturen de aandacht te prikkelen.

<p>LOYHIER, in den roman van dien naam, wordt ons voorgesteld
als een zoon van CHARLEMAGNE. Hij is een middeleeuwsche
Don Juan. Op aandringen der hooge edelen van het hof verbannen,
trekt hij met zijn trouwen vriend MALAERT naar het
Oosten, wordt keizer van Constantinopel en beleeft nog tal van
avonturen. De roman van <i>den Ridder met den Zwaan</i> is eene<a name="339"></a>
poging om de eigenlijke geschiedenis van den Zwaanridder HELIAS
te verbinden met die van GODFRIED VAN BOUILLON. De onbeduidende
fragmenten, die wij van de Dietsche bewerking over
hebben, verplaatsen ons naar een schitterende wapenschouwing
over GODFRIED'S vazallen, die indruk moest maken op de
toehoorders als op den Sarraceenschen koning CORNUBRANT,
die haar vermomd bijwoont. De <i>Cassamus</i> behelst eene der
bewerkingen van de <i>Alexander-sage</i> en spreekt vooral van
hoofschheid en van minne. De <i>Borchgravinne van Vergy</i> is
een bevallig maar droef verhaal van de liefdesbetrekking tusschen
deze edelvrouw en een Bourgondisch ridder, op wien
ook de hertogin van Bourgondië verliefd is. De ijverzuchtige
hertogin brengt eerst de burggravin, daarna den ridder tot
zelfmoord en wordt zelve met den dood gestraft door haren
gemaal, die dan als Tempelridder naar Palestina trekt. Deze
berijmde novelle vormt den overgang tusschen den ridderroman
en de riddersproke.

<p>De sage van OGIER, een der dappere &#8222;genooten" van KAREL
DEN GROOTE, was hier te lande waarschijnlijk reeds vroeg
behandeld. Men mag dat vermoeden op grond eener vermelding
in <i>Van den Levene ons Heren</i> (vs. 10). Doch het is
weinig waarschijnlijk dat daar gedoeld wordt op deze Dietsche
bewerking, die niet terug te brengen is tot een der bekende
Fransche bewerkingen. Zoo hebben ook de <i>Malegijs</i>, de <i>Huge
van Bordeeus</i> en de <i>Valentyn en Nameloos</i> met de Fransche
bewerkingen dier stoffen weinig meer gemeen dan eenige namen
en voorname feiten. MALEGIJS is de uit den roman van <i>de
Heemskinderen</i> bekende toovenaar; HUGE VAN BORDEEUS: een
leenman van CHARLEMAGNE, die onwetend des keizers zoon
doodt, daarvoor gestraft wordt met de opdracht om den baard
en vier tanden van den soudaan van Babyion te gaan halen
en allerlei avonturen gelukkig te boven komt door hulp van<a name="340"></a>
den tooverkoning OBERON. <i>Valentyn en Nameloos</i> behelst eene
bewerking der zelfde sage, die in het latere Fransche volksboek
van VALENTIJN en OURSON wordt gevonden: de talrijke bonte
avonturen van een broederpaar, jong gescheiden, waarvan de
een door eene berin (wolvin) gezoogd is en door den ander,
een volmaakt ridder, overwonnen wordt, waarna zij als wapenbroeders
de wereld rondtrekken. VALENTIJN wordt ten slotte
koning van Frankrijk, NAMELOOS koning van Hongarije.

<p>Het verhaal <i>van den Borchgrave van Couchi</i> behandelt voornamelijk
COUCHI'S liefde tot BEATRIJS, echtgenoote van den
Heer van Famweel en zijn strijd met den bastaard MASEBROUC
om het land van Ardennen. Meer dan eens ook worden wij
verplaatst aan het hof van koning KAREL DEN KALE, tot wiens
vazallen COUCHI behoort.

<p>SEGHELIJN van Jeruzalem eindelijk is de zoon van een heidensch
vorst; zijne moeder heet BLANSEFLEUR. Hij wordt opgevoed
door een visscher, helpt CONSTANTIJN DEN GROOTE
de overwinning behalen, huwt diens dochter FLORETTE, wordt
keizer van Rome en later paus. Vóór dien tijd heeft hij de
gelegenheid waargenomen bij zeven koninginnen de latere zeven
vroeden van Rome te verwekken; op deze wijze&mdash;natuurlijker
en eenvoudiger kon het niet!&mdash;heeft de dichter, zekere LOY
LATEWAERT, zijn werk verbonden met den naar de Zeven
Vroeden genoemden roman.

<p>Vergelijken wij deze ridderpoëzie met die uit ons Eerste Boek,
dan blijkt wel dat wij van verval mogen spreken.

<p>Daar was nog gevoel voor het ridderwezen in zijn idealisme,
zijn heroïsme, zijne fijnheid van omgangsvormen; hier is daarvan
weinig of niets over. Zeker, ook het dorperlijke en onaesthetische
vertoont zich daar, doch tegenover die schaduw is er
vrij wat licht. Maar hier? Wat is er geworden van het gevoel<a name="341"></a>
voor het ridderwezen, van de ridderlijke idealen? Ja, er wordt
nog gestreden ook tegen de heidenen, maar de bezieling is
verdwenen. Avonturen en nog eens avonturen, wonderen het
een nog wonderbaarlijker dan het andere, moeten dat gemis
vergoeden. De <i>Limborch</i> en de <i>Flandrijs</i>, die wij in het Tusschenspel
leerden kennen, mogen in dit opzicht beschouwd worden
als schakels tusschen de oudere en de jongere ridderpoëzie.

<p>Staaltjes van gemis aan ridderlijk gevoel, dorperlijke opvatting,
die wij vroeger slechts hier en daar vonden, zijn hier maar al
te rijkelijk aanwezig. In geen der vroegere werken wordt het
ridderwezen door lage boert en platte grappen zoo naar beneden
gehaald en onteerd als hier niet zelden geschiedt. In het gedicht
<i>van den Grimbergschen Oorlog</i> dat wij in het <i>Tusschenspel</i>
even vermeldden, moedigt Heer ARNOUT VAN OYENBRUGGE
de zijnen aan door hen indachtig te maken dat zij in hun eigen
land zijn, de vijand daarentegen op vreemd gebied moet strijden.
Hij bedient zich daarbij van deze vergelijking: een hond durft
op zijn eigen mesthoop veel beter dan een vreemde. Elders in
dat gedicht lezen wij, dat een schild wordt gekloofd als een
raap<a href="#12.4">[4]</a>. Den dapperen OGIER laat men struikelen over erwten,
om hem zoo ten val te brengen<a href="#12.5">[5]</a>. In de <i>Couchi</i> wordt eene
veete bij een zwerende puist vergeleken. Ridder SEGHELIJN zegt
van zich zelven:

<p class="quote">Ende so ic ben een quade sprute,
So moet die pust breken ute.
</p>

<p>Zijn ros Glorifier eet gebraden kapoenen. Als het dan staat
te likkebaarden, zegt zijn meester lachend tot het ros: dat is
uwe ouders nooit gebeurd, maar gij verdient het wel!" Nadat
SEGHELIJN vijftien jaar lang gevangen heeft gezeten op water
en brood in een donker hol, doet God een wonder aan hem:<a name="342"></a>
nu ziet hij er weer zoo goed uit, &#8222;alsof hij zich had liggen
mesten"<a href="#12.6">[6]</a>.

<p>Maar de <i>Malegijs</i> spant hier de kroon.

<p>MALEGIJS doet door zijne tooverkunsten een aantal ridders
naakt een rondedans uitvoeren en later onder groot gelach der
omstanders op den grond tuimelen; de dwerg SPYËT vermaakt
zich daar kostelijk mede en geeft den raad om ze als vogelverschrikkers
in het koren te zetten. MALEGIJS' oom, meester
YVERT, lacht als REINAERT: &#8222;mi dochte dat ic spleet". Beyaert,
het edele ros der Heemskinderen, wordt door MALEGIJS voor
een kar met wijn gespannen. Dat was erger dan, met molensteenen
aan de pooten, in de Oise verdronken te worden!
ROELANT spreekt smalend tot CHARLEMAGNE over diens &#8222;grote
coenheide"; gaat gij ons voor in het gevecht, zegt ROELANT,
dan vechten wij mee; maar vlucht gij, dan vluchten wij ook<a href="#12.7">[7]</a>.

<p>Evenals de <i>Limborch</i> en de <i>Flandrijs</i> zijn ook deze werken
slechts voor een gering deel uit het leven ontstaan, doch
grootendeels uit herinneringen aan wat de vervaardigers elders
gehoord of gelezen hadden.

<p>De <i>Seghelijn</i> is op-en-top een compilatie; vele bewijzen
daarvan zijn reeds vroeger bekend gemaakt en zij kunnen nog
vermeerderd worden; ook met den <i>Huge van Bordeeus</i> en den
<i>Valentijn en Nameloos</i> is dat het geval. In de overige werken
kunnen wij eveneens telkens namen of toestanden aantreffen
die reeds in vroegere werken worden gevonden en het beroep op
&#8222;ouden jeesten" in den roman van <i>Couchi</i> begrijpelijk maken<a href="#12.8">[8]</a>.

<p>Doch waarin ook de ridderpoëzie van dezen tijd moge
achterstaan bij die van een vroeger tijdperk, niet in stichtelijkheid.
In de onderscheidene fragmenten van <i>Valentijn en Nameloos</i>
en in den <i>Malegijs</i> vertoonen zich telkens godsdienstige
of op godsdienstigheid gelijkende invoegsels. De voltooier van
het gedicht op den Grimbergschen Oorlog betreurt het zelfs,<a name="343"></a>
dat deze strijd gevoerd is tusschen Christenridders: hadden zij
gezamenlijk de Sarracenen bestreden, zegt hij, dan zouden wij
hen mogen prijzen. Aan het slot van zijn werk richt hij tot
den edelman, voor wien het werk bestemd was, een bespiegeling
over de broosheid des levens en een waarschuwing,
dat hij rekenschap zal moeten afleggen van zijn doen en laten<a href="#12.9">[9]</a>.
Maar eerst in den <i>Seghelijn</i> viert de stichtelijkheid hoogtij!
Allerlei wonderen worden verricht door onderscheidene reliquieën
van CHRISTUS: den geesel, het &#8222;vergulde vat", waar
JEZUS azijn met gal gemengd uit dronk, de doornenkroon en
de spijkers van het kruis. De gebeden zijn hier uitermate lang;
andere stichtelijke passages niet zeldzaam. Als SEGHELIJN honger
heeft, daalt een soort manna voor hem uit den hemel. Op
zijn wensch krijgt dat brood daarna den smaak van een kapoen
en later zelfs van wijn. De stichtelijkheid komt hier gevaarlijk
dicht bij het sprookje van &#8222;tafeltje dek je"! SEGHELIJN zelf
wordt als een soort van Graalridder voorgesteld: als hij nadert
laat een geesel met vijf knoopen, waarmede JEZUS gegeeseld is,
droppels bloed vallen; zelfs de speer uit de Graal-sage wordt
hij waardig gekeurd<a href="#12.10">[10]</a>.

<p>Wel strooken met deze begeerte tot stichten de vermaningen
en moralisaties, die in den <i>Ogier</i> zijn gevlochten, en het didactisch
element in dat werk en den <i>Seghelijn</i>. In den laatsten
roman vinden wij een tooneel, waar de held door zijne
moeder BLENSEFLUER gekust wordt. Verraders, die de verhouding
der koningin tot den jongeling niet kennen, beschuldigen
SEGHELIJN in des konings tegenwoordigheid van ongeoorloofde
verstandhouding met de koningin. &#8222;Schurk," zegt
SEGHELIJN, &#8222;men omhelst en kust elkander dikwijls in eer
en deugd. Wat overigens de kussen betreft, er zijn vier soorten:
&#8222;van moeder, van lieve, van peise en van grieve." Deze
scholastieke indeeling en de elders voorkomende &#8222;questiën"<a name="344"></a>
met de daarbij behoorende antwoorden verplaatsen ons naar
het trivium en het onderwijs in de dialectiek.

<p>Het geringe gevoel voor de ridderlijke idealen, de neiging
tot stichtelijkheid en didactiek hebben reeds het vermoeden
kunnen wekken, dat de literaire waarde dezer werken niet
groot zal zijn. Het compilatorisch karakter alleen zou voor dat
vermoeden te weinig grond geven; want ook al heeft men dat
vastgesteld, dan blijft altijd nog ter beantwoording deze vraag:
Wat hebben de dichters van de door hen ontleende stoffen
gemaakt?

<p>Maar ook op die vraag kan men bezwaarlijk anders antwoorden
dan: weinig moois of verdienstelijks. De <i>Cassamus</i>
en vooral de <i>Borchgravinne van Vergy</i> zijn vloeiend, hier en
daar bevallig, vertaald; doch naar het schijnt hebben deze
vertalingen overigens weinig eigens. De meer zelfstandige werken
verheffen zich soms tenauwernood boven het middelmatige en
blijven niet zelden daarbeneden. In den <i>Couchi</i> vindt men wel
eens aardige verzen; zoo b.v. deze:

<p class="quote">Daer so hadde een worm ghebeten
Diepe in ziere rosen blat,
So dat nemmermeer dat gat
Conde heelen noch genezen.
</p>

<p>In den <i>Malegijs</i>, die overigens vooral in den versbouw een
ongeoefende hand verraadt, vindt men hier en daar niet onverdienstelijke
minne-lyriek<a href="#12.11">[11]</a>. Doch over het algemeen is de oogst
van het goede of verdienstelijke uiterst schraal. Hoe zou dat
ook anders kunnen zijn, waar de dichters van de beide minst
afhankelijke werken telkens toonen hoe weinig zij <i>in</i> hun verhaal
zijn. Den vervaardiger van den <i>Seghelijn</i> zien wij telkens
het oog afwenden van zijn verhaal en zijne personages, om het
op zijn eigen tijd te richten; gewoonlijk wordt hij daartoe<a name="345"></a>
gedreven door het verlangen om te waarschuwen, te vermanen
of te berispen. Hij handelt dan over de trouweloosheid en de
kijfzucht der vrouwen, de wellustigheid der mannen; ontraadt
zijn publiek, een dief van de galg te bevrijden; hij wekt den
dommen mensch op, God te erkennen in Zijne kracht en
Hem steeds te dienen<a href="#12.12">[12]</a>. In den roman <i>van Couchi</i> vinden
wij evenzoo b.v. een uitval tegen het ridder worden zonder
den ridderslag; over den ootmoed, die de vrouwen past; eene
bespiegeling over &#8222;een crudekijn, heet nijt", in den geest, waarin
later WILLEM VAN HILLEGAERTSBERCH zal spreken &#8222;van enen
cruut ende hiet selve".

<p>Niet bij toeval komt, aan het eind van dit overzicht der
ridderpoëzie in verval, de naam van een Hollandschen spreker,
die de gemeenten vertegenwoordigt. Die naam is een vingerwijzing
naar de dingen die komen. De ridderschap als instelling
had uitgeleefd, maar niet vergeefs geleefd. Trouw aan
den heer; eergevoel, dat geen smet op het blazoen duldde;
vereering der vrouw; toewijding, die met mannenmoed desnoods
het leven op het spel zette, waar een der ridderlijke
idealen te verdedigen viel; begeerte om het leven ook door
de kunst schooner en aangenamer te maken&mdash;naar zulke
dingen had de ridderschap gestreefd. En al heeft zij die slechts
gedeeltelijk bereikt, al waren hare handelingen dikwijls in
openbaren strijd met hare beginselen, desniettemin hebben die
idealen, door haar voor het eerst verkondigd en voorgestaan,
als een zuurdeesem ook in het leven dezer volken gewerkt en
zijn zij dat blijven doen.<a name="346"></a>

<hr>

<h3>AANTEEKENINGEN</h3>

<h4>TIJDSBEPALING.</h4>

<p class="footnote">De Fransche roman van <i>Berte aus grans piés</i> is door ADENET LE
ROI omstreeks 1275 gedicht, de Mnl. bewerking kan dus hoogstens
uit het laatst der 13de eeuw dagteekenen. (Vgl. <i>Les Epopées françaises</i>
III, 7). De Fransche roman van <i>Le Chevalier au Cygne</i>, waarop wij
hier het oog hebben, dagteekent uit de 14de eeuw. Zie <i>Mnl. Ep.
Fragm.</i>, bl. 253. Onze vertaling dus ten minste evenzeer. Over den
tijd der vervaardiging van <i>Cassamus</i> vgl. ed. VERWIJS, Inl. XXVIII;
het Fransche gedicht dagteekent van omstreeks 1312; zie: HOOGSTRA,
<i>Proza-bewerking van het Leven van Alexander den Groote</i>, Inl. p. XX;
de volledige bewerking der <i>Borchgravinne van Vergy</i> is van 1315;
zie vs. 1119 vlgg; de Fransche <i>Lohier et Mallart</i> moet uit de 14de
eeuw zijn: zie <i>Mnl. Ep. Fragm.</i>, bl. 266; de overige werken: <i>Ogier</i>,
<i>Malegijs (Maugis d'Aigremont)</i>, <i>Huon de Bordeaux</i> behooren in de
Fransche literatuur tot het tijdvak der décadence van de ridderpoëzie
(laatst der 13de en aanvang der 14de eeuw) en moeten dus in hun
Dietschen vorm ook tot de 14de eeuw gebracht worden; trouwens de
geest der bewerkingen zelve wijst ons ook naar dien tijd. Het is ook
opmerkelijk, dat b.v. in den <i>Malegijs</i> verscheidene vreemde woorden
voorkomen, die men uitsluitend of vooral in werken der 14e eeuw
aantreft, zooals: athoer, bolle, calant, tfaliant, fardeel, rabat, respons,
mastijn en andere op p. 193, 201, 203, 205, 207. De <i>Seghelijn van
Jeruzalem</i> dagteekent van omstreeks 1333&ndash;1350 (zie: Inleiding ed.
VERDAM, IV). <i>Van den Borchgrave van Couchi</i> wordt door DE VRIES
m.i. terecht in het tweede vierdedeel der 14de eeuw geplaatst; zie
<i>Tijdschr. v. N.T. en L.</i>, VII, 129&ndash;131). De roman <i>van Valentijn
en Nameloos</i> vertoont in opzet, samenstelling en bewerking zooveel
overeenkomst met de hierboven genoemde, dat ik meen hem tegelijk
met de overige hier te moeten behandelen.

<p class="footnote">[Voetnoot <a name="12.1">1</a>: n<sup>o</sup>. 1 afgedrukt achter MOLTZER'S <i>Floris ende Blancefloer</i>,
bl. 131 vlgg., n<sup>o</sup>. 2 in <i>Mnl. Ep. Fragm.</i>, XIII; n<sup>o</sup>. 3 uitg. VERWIJS<a name="347"></a>
in: <i>Bibl. van Mnl. Lett.</i>, 2e afl.; n<sup>o</sup>. 4 <i>Mnl. Ep. Fragm.</i> en <i>Tijdschr.
v. N.T. en L.</i>, XII, 241 vlgg.; n<sup>o</sup>. 5 uitg. STOETT in: <i>Klassiek
Lett. Pantheon</i>. (Zutphen. W.J. THIEME EN Co).]

<p class="footnote">[Voetnoot <a name="12.2">2</a>: Ik bediende mij voor n<sup>o</sup>. 1 van de uitgave door MATTHES in
<i>Taal- en Letterbode</i>, VI, 241 vlgg.; n<sup>o</sup>. 2: <i>Madelghijs' Kintsheit</i>
ed. N. DE PAUW; nieuwe fragmenten in <i>Tijdschr. v. N.T. en L.</i>,
XV en XX en <i>Romania</i>, 1897; n<sup>o</sup>. 3&ndash;4 in <i>Mnl. Ep. Fragm.</i>,
XI-XII; nieuwe fragmenten in <i>Tijdschr.</i>, XVII en XI (daarbij te
verg. XI, 229 vlgg.).]

<p class="footnote">[Voetnoot <a name="12.3">3</a>: De <i>Couchi</i> is uitgeg. door DE VRIES in: <i>Tijdschr. v. N.T.
en L.</i>, VII, 97&ndash;250. DE VRIES hield dit werk voor eene vertaling
uit het Fransch en meende zelfs dat dit &#8222;nauwelijks aanwijzing behoefde."
Wat hij aanvoert als grond voor zijne meening, is echter
zwak (<i>Tijdschr.</i>, VII, 124). Alleen de vele hier voorkomende Fransche
woorden schijnen grond te geven; inderdaad kunnen zij dat niet
doen; in den <i>Limborch</i>, <i>Flandrijs</i>, <i>Seghelijn</i>, <i>Leven van Sint Amand</i>
en menig ander, <i>niet</i> uit het Fransch vertaald werk van dezen tijd,
komen eveneens vele Fransche woorden voor. Daarentegen wijzen de
naam <i>Masebrouc</i> en de verklaring van dien naam door den dichter
(II, 371&ndash;374) er op, dat wij hier een oorspronkelijk Dietsch werk
hebben. Ons verhaal behelst eene gansch andere geschiedenis dan die
van den <i>Châtelain de Coucy</i> en nergens blijkt dat er nog eene andere
Fransche bewerking is geweest. Indien men let op de meerdere zelfstandigheid
bij de bewerkers van ridderromans uit dezen tijd, die
blijkt o.a. uit <i>Limborch</i>, <i>Flandrijs</i> en <i>Seghelijn</i>, ook uit de andere
in den tekst genoemde romans; op de vermenging van verdichting
en quasi-historische werkelijkheid, die ook in den <i>Limborch</i> wordt
aangetroffen, en op het didactisch karakter van het bewuste werk&mdash;dan
zal men het met voldoenden grond voor een Nederlandsch werk
mogen houden.

<p class="footnote">Bovendien schijnen nog tot de 14e eeuw te moeten worden gebracht:
1<sup>o</sup>. een roman <i>van Cesar</i>, uitgeg. door N. DE PAUW in <i>Mnl. Ged.</i>,
III, 530 vlgg., naar het schijnt uit het Fransch vertaald; 2<sup>o</sup>. een
roman <i>van Octaviane</i>, door BOENDALE vermeld in <i>Der Leken Spieghel</i>,
III, c. 15, vs. 125.]

<p class="footnote">[Voetnoot <a name="12.4">4</a>: II, 1681&ndash;5; 3017-'9.]

<p class="footnote">[Voetnoot <a name="12.5">5</a>: <i>Taal- en Letterbode</i>, VI, 261.]

<p class="footnote">[Voetnoot <a name="12.6">6</a>: <i>Couchi</i>, II, 248&ndash;250; <i>Seghelijn</i>, vs. 640&ndash;2; 3134 vlgg.; 5934.]

<p class="footnote">[Voetnoot <a name="12.7">7</a>: <i>Fragmenten</i> (ed. DE PAUW), bl. 69, 71, 75, 81, 85, 129, 133.]

<p class="footnote">[Voetnoot <a name="12.8">8</a>: In den <i>Seghelijn</i> personages uit de Karel-sage (GAURES en<a name="348"></a>
ROHAERT); vooral de <i>Flandrijs</i> is nagevolgd, zie <i>Inl.</i>, VI. Den reus
GRAPAERT vinden wij terug in AGRAPART uit den <i>Huge van Bordeeus</i>;
een visscher die een hooggeboren kind bij zich neemt, komt voor
ook in <i>Aiol</i>; SEGHELIJN leeft in het bosch van vruchten en kruiden
(2885-'9) gelijk PARTONOPEUS; zijn paard wordt hem, terwijl hij
ligt te slapen, ontstolen, zooals Beiaert aan REINOUT. De naam
FLORETTE ook in <i>Karlmeinet</i>. De paardenaam Blankaert uit <i>Loyhier
en Malaert</i> ook reeds in <i>Aubri de Borgengoen</i>; de naam van het
zwaard Scaerdelijn in <i>Val. en Nam.</i> ook reeds in <i>Aiol</i>; de dans van
betooverde ridders in den <i>Malegijs</i> ook reeds in den <i>Lancelot</i>, I,
bl. 109, vs. 122&ndash;3; NAMELOOS heeft een onzichtbaar makenden ring
en knots evenals de dwerg SPYËT; de auteur v.d. <i>Malegijs</i> heeft
geput uit <i>Patricius' Vagevuur</i> en den <i>Brandaen</i> (<i>Romania</i>, p. 504).
Vgl. voorts <i>Mnl. Ep. Fragm.</i>, bl. 206, 210, 228. En nog noem ik
niet alles.]

<p class="footnote">[Voetnoot <a name="12.9">9</a>: II, 5203 vlgg. en 6167-'73.]

<p class="footnote">[Voetnoot <a name="12.10">10</a>: Vgl. vs. 1311 vlgg.; 2100 vlgg.; 2124-'47, 2742&ndash;2882;
5837&ndash;5903; 3318 vlgg.; 6200 vlgg.]

<p class="footnote">[Voetnoot <a name="12.11">11</a>: <i>Couchi</i>, II, 195&ndash;198; <i>Mal.</i> (fragm. DE PAUW), bl. 77, vs. 130
vlgg.; 79, vs. 141 vlgg.]

<p class="footnote">[Voetnoot <a name="12.12">12</a>: Vgl. vs. 182-'5, 202-'5, 4641-'3, 5472-'8, 9792-'4, 10476-'81.]<a name="349"></a>

<hr>

<h2>GEESTELIJKE EPISCHE POËZIE
EN PROZA.</h2>

<h3>1. POËZIE.</h3>

<p class="intro">1. Der Ystoriën Bloeme. Leven van S. Lutgart. Leven van S. Kerstine.
Leven van S. Amand. Leven van S. Kunera van Rhenen.

<p class="intro">2. Vaghevier van S. Patricius. Boec van den Houte. Legende van
het H. Kruis. Theophilus. Beatrijs. Jonitas en Rosafiere.

<p>Evenals de ridderpoëzie is de geestelijke poëzie van dezen
tijd ten deele eene voortzetting der vroegere. Dat geldt
in de eerste plaats van een aantal heiligenlevens, waarvan
enkele misschien uit het laatst der 13<sup>de</sup> eeuw zijn, andere waarschijnlijk
tot de 14<sup>de</sup> eeuw behooren; een er van, <i>het Leven
van Sint Amand</i> is van 1366.

<p>In <i>Der Ystoriën Bloeme</i> hebben wij aanzienlijke fragmenten
over van een groot werk, dat volgens den proloog de levens
der apostelen, der martelaren en confessoren en die van heilige
vrouwen en maagden zou bevatten. Slechts de levens der
apostelen zijn tot ons gekomen. Om den afgebroken zinbouw,
de vrij talrijke assoneerende rijmen en een zeker waas van
oudheid dat over dit werk ligt, zou het mij niet verwonderen,
indien latere vondsten ons toonden dat het nog in de 13<sup>de</sup> eeuw
is ontstaan; doeh zekerheid daaromtrent is voorloopig niet te
verkrijgen. Ook niet omtrent de vraag of een kleine 500 verzen
van een dergelijk werk over apostelen en martelaren, als &#8222;Sinte
Pouwels jonghers", &#8222;Sinte Tecla", &#8222;Sinte Nasarius en Celsus"<a name="350"></a>
deel van <i>Der Ystoriën Bloeme</i> heeft uitgemaakt. Men zou
geneigd zijn, de vraag ontkennend te beantwoorden, omdat de
assoneerende rijmen, daar vrij talrijk, hier ontbreken. Het eerste
werk is zeker uit het Latijn vertaald, het tweede waarschijnlijk
ook, daar het verwijst naar een martyrologium<a href="#13.1">[1]</a>. Uit het Latijn
vertaald zijn ook het <i>Leven van Sinte Lutgart</i> door zekeren
&#8222;broeder GERAERT" en dat <i>van Sinte Kerstine</i>. Voorts het
<i>Leven van Sinte Amand</i> dat vervaardigd is door zekeren GILLIS
DE WEVEL, vertaald uit het Latijn, onder gebruikmaking van
geschriften als UTENBROEKE'S <i>Spieghel Historiael</i>; en ten slotte
mag misschien een gedicht <i>van Sinte Kunera van Rhenen</i>,
&#8222;hare gheboerte, hare passie en die verheffinge", ook nog tot
de 14<sup>de</sup> eeuw gebracht worden<a href="#13.2">[2]</a>. De vijf eerstgenoemde werken
zullen wel alle uit Zuidnederland afkomstig zijn; het laatste
schijnt, naar het dialect te oordeelen, in Gelderland te zijn
ontstaan; is dat zoo, dan ligt het vermoeden voor de hand,
dat het in Rhenen zelf of de omstreken van dat stadje zal zijn
vervaardigd.

<p>Voor de geschiedenis der Roomsche kerk mogen deze heiligenlevens
van niet geringe beteekenis zijn&mdash;in die der Nederlandsche
literatuur kunnen zij slechts een bescheiden plaatsje
innemen. In geen dezer werken vindt men iets dat op poëzie
ook maar gelijkt en weinig of niets karakteristieks. <i>Der Ystoriën
Bloeme</i> bevat slechts gebrekkig berijmd proza, de levens <i>van
S. Christina</i> en <i>S. Lutgart</i> zijn beide letterlijk vertaald uit het
Latijn van THOMAS VAN CANTIMPRÉ en toonen weinig of niets
eigens; de verzen in deze beide werken, ten minste in
<i>S. Lutgart's Leven</i> zijn beter dan die in de twee eerstgenoemde<a href="#13.3">[3]</a>.
Ook de beide andere heiligenlevens, vooral dat <i>van Sinte
Kunera</i> hebben voor de geschiedenis der literaire kunst weinig
te beteekenen. Van eene reactie tegen de ridderpoëzie, zooals
in de geestelijke poëzie van een vroeger tijdvak, is hier weinig<a name="351"></a>
te bespeuren. Het eenige van dien aard waarop men zou
kunnen wijzen is deze in het <i>Leven van Sinte Christina</i> gevoegde
opwekking:

<p class="quote">En neemt meer bispel aen de papen
Dan aen riddre ocht aen knapen<a href="#13.4">[4]</a>.
</p>

<p>Ook zou men hiertoe kunnen rekenen eene vergeestelijking
van het koningspel die men vindt in het <i>Leven van Sint Amand</i>.
De samensteller van dat laatste rijmwerk richt zich niet zelden
tot zijne hoorders om hen te vermanen, te waarschuwen of
te berispen<a href="#13.5">[5]</a>. In die, trouwens weinig beteekenende, deelen
van zijn werk vinden wij dus iets eigens. Zoo geeft ook de
vertaler der <i>Vita</i> van de H. CHRISTINA op een enkele plaats
een bewijs zijner kieschheid<a href="#13.6">[6]</a>. Daarmede hebben wij alles
genoemd, wat hier vermelding verdient; eene schrale oogst,
zooals men ziet.

<p>Naast deze vertaalde heiligenlevens staan, evenals in de
ridderpoëzie van dezen tijd, eenige andere werken, die van
meer zelfstandigheid getuigen of inderdaad oorspronkelijk mogen
heeten. Een overgang tusschen beide soorten vormt het, waarschijnlijk
uit het Latijn vertaalde, gedicht <i>Van den Vaghevier
dat sente Patricius vertoghet was</i><a href="#13.7">[7]</a>. Wij vinden hier eene
beschrijving van een tocht naar het Vagevier, die volbracht
werd door zekeren ridder, en van al de geheimenissen, door
hem in de grot van den H. PATRICIUS op het eiland Ulton
gezien. Het verhaal had diepen indruk gemaakt op den bewerker,
die ons mededeelt:

<p class="quote">... noit en quam mi dicht soe na
</p>

<p>doch hij is er niet in geslaagd zijne indrukken te verwerken
tot een letterkundig voortbrengsel van eenige beteekenis. Wij<a name="352"></a>
mogen de oorzaak der zwakheid van het werk niet zoeken in
de opvatting van den dichter, voor wien het Vagevier iets
stoffelijks was (&#8222;materelic"), evenals de pijnen, die de zielen
er te doorstaan hadden. Dat was immers de algemeene opvatting
dier dagen, die men terugvindt o.a. in een 13<sup>de</sup>-eeuwsch
gedicht <i>Le Purgatoire Seint Patriz</i> van MARIE DE FRANCE,
en zelfs bij DANTE. Maar de bewerker of vertaler was blijkbaar
iemand van geringe poëtische vermogens. Niet veel hooger
stond de bewerker van <i>dboec vanden houte</i>, een der talrijke
middeleeuwsche verhalen over de voorgeschiedenis van JEZUS'
kruis. Volgens dit verhaal ontving ADAM'S zoon SETH van den
hemelschen wachter bij het Paradijs drie pitten van de vrucht,
aan den boom der kennis gegroeid. SETH legde deze pitten in
den mond van zijn stervenden vader en begroef ze met het lijk.
Uit de drie pitten schoten drie loten op: ceder, cypres en
pijnboom, zinnebeelden van Vader, Zoon en H. Geest. DAVID
plantte ze over naar Jeruzalem, waar zij opwiessen en samengroeiden
tot één boom. SALOMO liet den boom ombouwen
om hem bij zijn tempelbouw te gebruiken. Na allerlei lotgevallen
wordt deze stam later gebezigd om er een kruis voor
CHRISTUS uit te maken.

<p>Naar het schijnt, heeft de bewerker der Nederlandsche legende
zijne stof aan het Latijn ontleend en haar vrij zelfstandig
bewerkt<a href="#13.8">[8]</a>.

<p>Een zwak dichter was ook de man, die eene legende <i>van
het Heilige Kruis</i>, verbonden met een verhaal van Denen in
Brabant, heeft berijmd<a href="#13.9">[9]</a>. Blijkbaar kende de auteur dezer
legende de vroegere speelmanspoëzie: een koning (hier DAVID
BRUCE, koning van Schotland) die wenscht te huwen, die
boden zendt tot een anderen koning (MAGNUS van Denemarken)
&#8222;over mere" om de hand zijner dochter, het uitrusten
van een schip&mdash;dat zijn, gelijk wij vroeger hebben gezien<a name="353"></a>
gewone motieven uit de speelmanspoëzie<a href="#13.10">[10]</a>. De prinses, die
met dat schip overgevoerd zal worden, sterft onderweg; de
Denen durven zonder haar niet in Schotland komen, maar
besluiten te landen aan de Brabantsche (Zeeuwsche?) kust en
zich daar te vestigen. Op een verkenningstocht komen zij in
de buurt van Breda, waar zij eene burcht bouwen, die den
naam van Brunensteen krijgt en weldra een roofnest wordt.
De roovers maken het ten laatste zoo bont, dat zij op bevel
van den hertog van Brabant door den Heer VAN WESEMAELE
worden verslagen; hun burcht wordt geslecht.

<p>Deze Denen zijn door den bewerker voorgesteld als Christenen,
wat kwalijk past bij hun gansche bedrijf, maar noodig
was om verband te kunnen brengen tusschen hunne geschiedenis
en die van het Heilig Kruis. In hunne kapel hadden de
Denen namelijk een kruis gemaakt, dat na de slechting van
den burcht in de kerk van Breda geplaatst werd en daar menig
wonder deed.

<p>Misschien is in dit verhaal een nagalm van de rooftochten
der Noormannen blijven hangen; zeker is, dat noch in
de wijze waarop de beide deelen zijn verbonden, noch in de
bewerking van het geheel eenige kunstvaardigheid of iets literair
karakteristieks valt op te merken.

<p>Meer van dien aard is er in twee van de drie Maria-legenden,
welke uit deze eeuw dagteekenen: de geschiedenis <i>van Theophilus</i>,
<i>van Beatrijs</i> en <i>van Jonitas en Rosafiere</i><a href="#13.11">[11]</a>. Dit vers
uit <i>Beatrijs</i>:

<p class="quote">Goet berou mach als ghewouden<a title="[margin: alles goedmaken.]"><sup>#</sup></a>
</p>

<p>en deze andere waar sprake is van MARIA:

<p class="quote">Wie aen u soect ghenade,
Hi vint se, al comt hi spade.<a name="354"></a>
</p>

<p>behelzen de kern der beide eerstgenoemde werken. THEOPHILUS
komt ten val door eerzucht, BEATRIJS door onkuischheid; beiden
krijgen om hun oprecht berouw genade door tusschenkomst
van de Heilige Maagd.

<p>THEOPHILUS, een weldadig en aanzienlijk man, om zijne
vroomheid geliefd door den bisschop zijner woonplaats, wordt
door dezen tot zijn opvolger gekozen. Uit bescheidenheid
weigert hij; een ander krijgt de hem toegedachte plaats. Kwaadstokers
zetten den nieuwen bisschop tegen THEOPHILUS op;
hij wordt van het bisschoppelijk hof verbannen; niemand
ziet meer naar hem om. Nu begint zijn strijd; hij vergelijkt
zijn vroeger aanzien bij zijne tegenwoordige versmaadheid.
Een driftig verlangen naar herstel in zijn vroegeren staat
maakt zich van hem meester; elk middel daartoe is hem
goed genoeg. De Booze sluipt zijn ziel binnen. Heimelijk
onderzoekt THEOPHILUS of er ook iemand in de stad is, die
zich bezig houdt met tooverij of gemeenschap houdt met den
duivel. Ten laatste verneemt hij, dat er een Jood is die zijne
ziel heeft overgegeven aan den Booze en die menig ander
daartoe heeft gebracht op hoop van gewin. Te middernacht
staat hij stilletjes op en spoedt zich naar het huis van den Jood.
Op zijn herhaald aandringen opent deze de deur en verneemt
de reden van zijn komst. Indien gij uwen God en uw geloof
wilt afzweren, zegt de Jood, dan zal ik u helpen. Den volgenden
nacht neemt hij THEOPHILUS met zich naar een &#8222;dwerse
strate"; daar zien zij zwarte gedaanten die, kandelaars dragend,
loopen te zingen. Een hunner aanbidden zij: dat is hun heer
LUCIFER. Vóór hem gebracht, kust THEOPHILUS Satans voeten
en verloochent God. De Booze belooft hem zijn vroeger aanzien
te zullen wedergeven. Dat geschiedt. Maar na eenigen tijd
ontwaakt het berouw. Hij zoekt troost en vergeving bij MARIA.

<p>In de tweede helft van het verhaal vinden wij zijne wee<a name="355"></a>klachten
tot de Heilige Maagd, eene verheerlijking van hare
goedheid, hare samenkomsten met den berouwvollen zondaar
en de vergiffenis, die zij voor hem weet te verwerven. Ten
slotte biecht THEOPHILUS wat er met hem gebeurd is aan den
bisschop en sterft kort daarna.

<p>Deze geschiedenis bemoedigde BEATRIJS, toen zij, op hare
beurt in zonde gevallen, berouwvol haar hart voor de Heilige
Maagd uitstortte. Zij was eene hoofsche schoone non, die in
een klooster den dienst van kosteres getrouwelijk waarnam.
Maar de duivel, die ons dag en nacht belaagt, doet het vuur
van den wellust in haar hart ontgloeien, zóó dat zij meent te
zullen bezwijken. Met vasten en bidden gaat zij den Booze te
keer; vergeefsch is haar strijd. Zij weet, dat zij moet vallen.
Een brief van hare hand aan een minnaar, een vriend harer
jeugd, brengt dezen in het klooster. Nog acht dagen, dan zal
hij wederkomen met mooie kleeren voor haar en geld voor
hen beiden. 's Nachts vindt zij haar vriend in den kloostertuin.
Zij verkleedt zich onder eene wilde roos, hij tilt haar vóór
zich in den zadel; nu begint het te dagen in den oosten; onder
het zingen der vogels rijden zij het bosch in.

<p>Zeven jaren lang leven zij in een vreemd land en krijgen twee
kinderen. Dan blijkt het geld verteerd, zij vervallen tot armoede,
de armoede verjaagt de liefde&mdash;bij den man. Heimelijk verlaat
hij haar en hunne kinderen. BEATRIJS kent geen ambacht; hoe
zal zij voor hare kinderen zorgen? Zich zelve geeft zij prijs.
Zeven andere jaren worstelt zij zóó door, in schande en kommer.
Dan doet het berouw zijne stem luider en luider hooren. Zij
walgt van hare kostwinning. Bedelend trekt zij met hare kinderen
terug naar haar land en haar klooster en wordt uit
barmhartigheid opgenomen door eene weduwe, die bij het
klooster woont. Op hare vraag naar de kosteres BEATRIJS verneemt
zij, dat deze nog altijd in het klooster haren dienst<a name="356"></a>
getrouwelijk verricht. Een wonder is geschied: MARIA zelve
heeft den dienst waargenomen voor de zondige non, die altoos,
ook in de dagen van zonde en schande, haar <i>Ave Maria</i> is
blijven bidden. Diep ontroert dat bericht de zondares. In tranen
en gebeden brengt zij nu hare nachten door. Is er vergeving
voor haar? &#8222;Maria, vrouwe, in een vurigen oven zou ik
kruipen, mocht ik daardoor vergiffenis verwerven." Eene stem
in den nacht verkondigt haar, dat MARIA zich haars ontfermt;
zij moet zich heimelijk naar het klooster begeven; de deur,
waardoor zij eens is ontvlucht, zal open staan. Zij treedt de
kerk binnen; daar ligt haar kloostergewaad op het altaar en
hangen de sleutels der sacristie waar zij die had opgehangen
dien laatsten keer vóór hare vlucht. Het uurwerk slaat middernacht;
als vanzelf grijpt zij het klokketouw en begint te luiden
voor de metten; daar komen de nonnen afgedaald van den
dormter en alles gaat als vroeger. De abdis heeft zich, op
verzoek der weduwe, die waant dat de moeder heimelijk gevlucht
is, met het onderhoud der kinderen belast. Maar altijd
blijft BEATRIJS bezwaard met het geheim van haar zondig leven.
Een visioen in den slaap brengt haar eindelijk tot volledige biecht
aan een abt bij zijn jaarlijksch bezoek aan het klooster. Evenals
de bisschop in het verhaal van THEOPHILUS, maakt ook de
abt de geschiedenis openbaar; doch anders dan de bisschop,
verzwijgt hij den naam van haar, wie deze dingen gebeurd zijn.

<p>Zooals reeds uit het overzicht dezer twee verhalen kan zijn
gebleken, wint de <i>Beatrijs</i> het van den <i>Theophilus</i> in belangwekkendheid
en volheid van leven. THEOPHILUS is een der
velen van wie in de middeleeuwen het verhaal ging, dat zij
zich aan den duivel verkocht hadden; in de middeleeuwsche
literatuur is dat niets bijzonders; met het oog op dat punt
van overeenkomst de figuur van THEOPHILUS naast die van
FAUST te plaatsen, heeft weinig zin. Alles hangt ook hier af<a name="357"></a>
van de wijze, waarop een dichter eene dergelijke stof behandelt.
Wat heeft deze, ons onbekende, dichter van zijne stof gemaakt?
Naar het schijnt heeft hij andere bewerkingen der Theophilus-sage,
die in de <i>Acta Sanctorum</i>, de Latijnsche metrische bewerking
van MARBODUS, bisschop van Rennes, en eene Fransche
van GAUTHIER DE COINSY, gekend en gebruikt. Daardoor
wordt de oorspronkelijkheid van zijn werk binnen vrij enge
grenzen beperkt. Echter heeft hij binnen die grenzen toch
werk geleverd, dat, hoe ongelijk ook, hier en daar verdienstelijk
mag heeten. Niet zelden schrijft hij passages waar gang
en warmte in zijn, zoo b.v. THEOPHILUS' bede om verschoond
te mogen blijven van het bisschopsambt en zijne berouwvolle
weeklachten; levendig is het eerste onderhoud met den Jood
en belangwekkend naar den inhoud dat nachtelijk &#8222;manscap
doen" aan den Booze. Maar daartegenover staan te veel
andere deelen van het verhaal, waar onze belangstelling niet
gaande wordt gehouden, de wijdloopigheid ons verveelt, de
dichter beneden zijn onderwerp blijft.

<p>Voor een deel moet de zwakheid van zulke deelen natuurlijk
worden toegeschreven aan het middelmatig talent van den dichter;
voor een ander deel waarschijnlijk ook hieraan, dat hij niet
zóózeer in zijne stof verdiept was als een kunstenaar zijn moet
om iets goeds voort te brengen. Meer dan eens laat hij zijn
verhaal in den steek om zich te richten tot zijne tijdgenooten,
om hen te berispen of te vermanen; zoo o.a. waar hij klaagt over
het gebrek aan nederigheid, waar hij zich keert tegen de
huichelaars, waar hij uitweidt over het onheil, door booze
tongen aangericht<a href="#13.12">[12]</a>.

<p>Anders dan de auteur van <i>Theophilus</i>, was de, eveneens
onbekende, dichter van <i>Beatrijs</i> geheel <i>in</i> zijn verhaal. Hij
moge in den aanvang terloops een blik slaan op de hedendaagsche
nonnen, en elders&mdash;begrijpelijk in eene Maria-legende&mdash;<a name="358"></a>
met een paar woorden opwekken tot het bidden van een &#8222;Ave"
wanneer men MARIA'S beeld voorbijgaat&mdash;doorgaans toont hij
zich geheel vervuld van zijn verhaal en weet ons daarvan vervuld
te houden.

<p>Blijkbaar was de stof den dichter bekend geworden door mondelinge
overlevering, geen voorbeeld bond of belemmerde hem en
die vrijheid van beweging is aan zijn werk ten goede gekomen.

<p>Welk een gevoelige ingetogen kunst valt hier te bewonderen
in de wijze waarop de schoone non is uitgebeeld in haar strijd
met den vleeschelijken hartstocht, met &#8222;Venus die duivelinne"
zooals het lied <i>van Heer Daniëlken</i> het uitdrukt. Zij heeft
gevast en gebeden, zich gekastijd&mdash;alles tevergeefs; zij meent
te zullen sterven in dien strijd. Voor MARIA'S beeld stort zij
nacht en dag hare klachten uit; wat baat het? Zij vreest krankzinnig
te zullen worden.

<p>Echter hield des dichters vroomheid zijne verbeelding hier
gestadig in toom. De schoonheid der non beschrijven, acht hij
niet oorbaar; haar leven als &#8222;ghemene wijf" gaat hij voorbij.
Op één plaats vlamt de hartstocht op: wanneer de gelieven
onder vogelgezang in het heldere licht door de groene velden
en de bosschen rijden en de jonkman BEATRIJS verlokken wil
om af te stijgen en zich minnelijk naast hem neer te vlijen in
het gras, vaart zij, beleedigd in hare kieschheid, tegen hem
uit: een dorper alleen zou zoo iets voorstellen! Maar, toorn
van gelieven is hernieuwing van liefde; bedwongen hartstocht
doet haar zeggen:

<p class="quote">Waric in hemelrike gheseten,
Ende ghi hier in ertrike,
Ic quame tot u sekerlike.
</p>

<p>Zelf schrikt zij van die opvlamming en bidt God om vergiffenis;
zij haast zich erbij te voegen dat de minste vreugde<a name="359"></a>
van den hemel verre staat boven alle aardsche genot. Wijs zijn
zij, die daarnaar streven; &#8222;maar desniettemin moet ik in zonde
vervallen om der wille van u, schoone lieve vriend." Duidelijker
nog zal deze strijd tusschen vroomheid en hartstocht worden
voor wie in de allerbevalligste Fransche novelle <i>Aucassin
et Nicolette</i> eene dergelijke uiting, hier van een minnaar, vergelijkt
met die van BEATRIJS en ziet hoe teugelloos de hartstocht
daar voortschiet<a href="#13.13">[13]</a>. Met naïef-teedere intuïtie heeft de
dichter ons het gevoel van beklemdheid getoond, dat BEATRIJS
bevangt onder het rijden, als de dag gaat doorbreken en hare
gedachten terugvliegen naar het klooster, waar zij anders
&#8222;priemtijt" zou hebben geluid. Welke bevallige miniaturen zien
wij in dat tooneeltje der beide gelieven aan weerszijden van
het getraliede venster en later in den boomgaard! Hoe goed
zijn ook de bouw en de evenredigheden dezer novelle, die
door hare zachte bevalligheid de forscher schoonheid van den
<i>Karel en Elegast</i> naar de kroon steekt.

<p>Geen wonder dat zulk een verhaal indruk maakte, dat men
den invloed er van gewaar wordt in het derde bovengenoemde
Maria-verhaal: van <i>Jonitas en Rosafiere</i>. JONITAS, een jong en
vroom ridder, tevens vurig vereerder van MARIA, is verloofd
met de schoone ROSAFIERE. Op last van MARIA zegt hij haar
echter vaarwel; ROSAFIERE, onder een ongunstig gesternte geboren,
moet haren vader een kind baren en zeven jaren lang
een zondig leven leiden. JONITAS trouwt nu &#8222;t'Oriënten" ROSAFIERE'S
zuster EGLENTINE. In den bruidsnacht neemt ROSAFIERE,
met toestemming harer zuster, EGLENTINE'S plaats in. Zij weet
hare kuischheid te bewaren en JONITAS het geheim van hare
toekomst te ontlokken. Op haar verzoek brengt hij haar in
een klooster van Grauwe Nonnen, waar zij portierster wordt.
Haar vader keert terug uit den oorlog tegen de Sarracenen,
verneemt waar zij is, verkoopt zijne ziel aan den duivel, dringt<a name="360"></a>
met Satan's hulp het klooster binnen en maakt de voorspelling
tot waarheid. JONITAS brengt ROSAFIERE naar een ander land,
waar zij zeven jaren lang een zondig leven leidt. Nadat die
zeven jaren verloopen zijn, brengt hij haar terug in haar
klooster en verneemt, dat MARIA al dien tijd ROSAFIERE'S
dienst heeft waargenomen. ROSAFIERE zal abdis worden,
JONITAS met zijne echtgenoote spoedig in het hemelrijk worden
opgenomen.

<p>Reeds uit dit overzicht zal gebleken zijn, dat dit verhaal op
een paar punten overeenkomst vertoont met dat van <i>Beatrijs</i><a href="#13.14">[14]</a>.
Andere deelen er van vindt men in andere middeleeuwsche
dichtwerken terug. Zoo is het b.v. opmerkelijk, dat wij het
motief der dochter, die haren vader ontvlucht om bloedschande
te ontgaan, aantreffen juist in een paar Fransche Maria-mirakelen
van dezen tijd<a href="#13.15">[15]</a>. Een ander motief: het verwisselen eener
bruid in den bruidsnacht, treffen wij aan o.a. in de geschiedenis
<i>van Tristan</i>, in die <i>van Baerte metten breden voeten</i> en
een Fransch &#8222;conte dévot"<a href="#13.16">[16]</a>. Ook de roman <i>van Limborch</i>
schijnt den vervaardiger van dit Nederlandsch werk niet onbekend
te zijn geweest<a href="#13.17">[17]</a>.

<p>De wijze, waarop deze en andere bestanddeelen van dit
verhaal zijn verbonden, getuigt evenmin van eenig letterkundig
talent als de bewerking van het geheel.

<p>Zoolang wij omtrent dit rijmwerk niet meer gegevens hebben
dan nu, is niet met voldoende zekerheid te zeggen of het
inderdaad nog tot de 14<sup>de</sup> eeuw behoort, evenals de twee
overige Maria-verhalen; inhoud, taal en dichttrant maken het
m.i. wel waarschijnlijk, doch het zou ook wel uit den aanvang
der 15<sup>de</sup> eeuw kunnen dagteekenen. Al ware dit bewezen,
dan nog zoude het hier niet misplaatst zijn als een
half-geestelijke, half-ridderlijke, onaanzienlijke nabloeier der
vroegere poëzie.<a name="361"></a>

<h3>2. PROZA.</h3>

<p class="intro">Heiligenlevens en Wonderverhalen. Leven van Alexander den Groote.
Reisverhaal van Joannes Witte de Hese.

<p class="intro">Stemmen uit den Voortijd. Kerkvaders. Betrekkingen tusschen Nederlandsche
en Duitsche mystiek: Eckhart en Suso. Limburgsche Sermoenen.
Geschriften van den onbekenden leek en Jan van Leeuwen.

<p class="intro">Ruusbroeck.

<p class="intro">Eerste bijbelvertaling.

<p>In de dertiende eeuw kon men zich de kunst van het woord
tenauwernood denken zonder maat en rijm; begrippen als
<i>poëzie</i> en <i>literatuur</i> omvatten bijna uitsluitend verzen of wat
daarop geleek. HADEWYCH'S proza alleen kwam dat wanbegrip
bestrijden; doch het mag betwijfeld worden of het door
velen is opgemerkt en in allen gevalle staat dat proza in dien
tijd alleen.

<p>De veertiende eeuw geeft ons eene andere verhouding tusschen
epische geestelijke poëzie en geestelijk proza te zien. In omvang
reeds overtreft nu het proza de poëzie. Doch ook in beteekenis;
want hoog moge de poëzie stijgen in het liefelijk verhaal <i>van
Beatrijs</i>&mdash;die bevallige kleine kapel kan toch niet worden gelijk
gesteld met de statige kathedraal van RUUSBROECK'S mystiek.

<p>Van menig hierboven behandeld geestelijk gedicht vinden
wij hier de weergade in proza. Zoo hebben wij een prozaverhaal
<i>van Sinte Kunera</i>, van <i>dBoec vanden Houte</i> en <i>van
Theophilus</i>, alle drie zonder literaire beteekenis<a href="#13.18">[18]</a>. Van het
verhaal <i>van Sinte Patricius' Vagevier</i> bezitten wij een tegenbeeld
in proza: het <i>Visioen van Tondalus</i>.

<p>Opmerkelijk is hier, dat de vertaler zelf ons verzekert dat
het oorspronkelijk Latijn door hem &#8222;van woorde te woorde"
verdietscht is. Opmerkelijk is ook wat hij er bijvoegt om zijn
standpunt in dezen aan te geven: &#8222;Maer men sal weten dat ic
desen bouc niet en begheere te rimene, omdat icker no af no<a name="362"></a>
toedoen ne wille van den ghenen dat ic vand in lattine; ende
ooc so en es men gheen helighe scriftuere sculdich te rimene,
want in den rijm en es gheen ander voordeel dan dat den
hooren gheeft soeten luut, ende metten rimene so wert alle
helighe scriftuere gheconfondeert"<a href="#13.19">[19]</a>.

<p>Misschien hebben wij hier de verklaring van het feit, dat
wij, naast sommige rijmwerken over geestelijke stoffen, prozabewerkingen
dierzelfde stoffen aantreffen. Waarschijnlijk echter
zal men hier rekening moeten houden ook met den aanwassenden
lust tot literaire werkzaamheid onder menschen die toch niet
allen de kunst van verzenmaken meester zullen zijn geweest.
Tot de wonderverhalen van dezen tijd behooren waarschijnlijk
ook een paar geschiedenissen van mirakelen, door SINT JAN
BAPTIST verricht<a href="#13.20">[20]</a>. Van den bekenden bundel <i>Vitae patrum</i>
waren de beide eerste boeken waarschijnlijk reeds in de 14<sup>de</sup>
eeuw in het Nederlandsch vertaald<a href="#13.21">[21]</a>.

<p>Van heiligenlevens en wonderverhalen op het <i>Leven van
Alexander den Groote</i> schijnt naar de hedendaagsche opvatting
een groote sprong. Voor de middeleeuwsche denkwijze bestond
die sprong niet. Immers men vindt de historie van ALEXANDER
gewoonlijk ingevoegd tusschen de boeken van het Oude Testament,
geheel in overeenstemming met de toenmalige opvatting,
volgens welke de geschiedenis van het Joodsche volk de kern der
wereldgeschiedenis vormde. Wij kennen twee proza-bewerkingen
der Alexander-sage, die beide waarschijnlijk omstreeks het midden
of in de eerste helft der 14<sup>de</sup> eeuw zijn ontstaan. De eerste,
die eenigszins vrij en grillig maar beknopt is, berust vooral
op Latijnsche bewerkingen: het zoogenaamd <i>Epitome</i> uit den
tijd van KAREL DEN GROOTE en de <i>Historia de praeliis</i> uit
de 10<sup>de</sup> eeuw. De tweede, die ordelijker en geregelder is, bevat
eene verdienstelijke paraphrase van Boek IV van MAERLANT'S
<i>Spieghel Historiael</i>, aangevuld met eenige hoofdstukken uit de<a name="363"></a>
<i>Historia Scholastica</i> en MAERLANT'S <i>Alexander</i>. De literaire
waarde van beide bewerkingen is gering<a href="#13.22">[22]</a>.

<p>Verwantschap met legenden en mirakelverhalen heeft de
Alexander-sage bovendien door de wonderen waarvan wij reeds
bij eene vroegere gelegenheid melding maakten. Men verbaasde
zich over die wonderen van het verleden trouwens weinig in
een tijd, toen geloofwaardige priesters thuis kwamen met verhalen
van de wonderen die zij in het Oosten hadden gezien
of voor zeker hooren vertellen. De paleizen en kasteelen der
Keltische romans waren niet zooveel wonderbaarlijker dan &#8222;paep
JOHANS woninghe ende palaes" in Edessa, waarvan de Utrechtsche
priester JOANNES WITTE DE HESE ons vertelt in een Latijnsch
reisverhaal dat misschien in 1398 in het Nederlandsch is
vertaald<a href="#13.23">[23]</a>.

<p>Bijzondere literaire verdiensten heeft het verhaal noch de
vertaling, maar beide zijn van belang voor wie den geest des
tijds er uit wil leeren kennen. Hoe is Palestina voor de
menschen van toen met recht &#8222;het <i>heilige</i> land"; hoe leeft het
bijbelsch verleden daar voor hen op! In Hermopolis ziet DE HESE
&#8222;een hof daer hadde onse lieve vrouwe in ghewoent" en eene
fontein waar zij &#8222;haer dinghen in plach te wasschen"; den
steen waaruit MOZES water deed springen, den bitteren stroom
dien MOZES door een roedeslag zoet maakte, eene fontein
waaraan S. PAULUS en S. ANTONIUS gezeten hadden. DE HESE
moge vrij wat ontleend hebben aan andere reisverhalen, zijne
mededeelingen vonden daarom niet minder gretig geloof. Vooral
het paleis van &#8222;PAEP JAN" (naar het schijnt, een tot het
Nestorianisme bekeerde Mongoolsche Khan) zal toentertijd indruk
gemaakt hebben. Dat paleis rust op negenhonderd pilaren; alle
nachten wordt het door duizend gewapende mannen bewaakt;
men gaat vijfhonderd treden eener trap op, voordat men aan
de eerste verdieping komt; op elke trede staan levende leeuwen<a name="364"></a>
die elken ongeloovige of heiden die er op komt verscheuren;
op de eerste verdieping wonen de profeten, op de tweede
de patriarchen, op de derde de heilige jonkvrouwen enz. In de
eetzaal van &#8222;paep JOHAN" is eene tafel van zoodanigen aard,
dat indien er vergiftige spijs op wordt gezet, die spijs niemand
zou hinderen. Er is een klok die, wanneer zij geluid wordt,
alle booze geesten doet vluchten, zoodat bezetenen indien zij
haar hooren, hun verstand herkrijgen; er zijn vaten waarin de
spijs altijd zuiver blijft en haren smaak behoudt. Het gansche
paleis kan omgedraaid worden als een rad en het is rond
gewelfd gelijk de hemel. In de zoldering van het gewelf staan
kostbare steenen die het paleis des nachts verlichten &#8222;recht of
die sonne daer in scheen des middaghes". In paep JOHANS
slaapkamer eindelijk is o.a. een reus die zwaargewapend is
&#8222;ende men seghet, ginghe enich quaet mensche of viant daer
in na der sonnen onderghanc, soe soude hem die roese ter
stont doet sclaen". Die reus is gegoten van metaal en versierd
met edel gesteente.

<p>Daar kon zelfs het paleis van koning WONDER niet tegen op!

<p>De tot dusver behandelde proza-werken worden in belangrijkheid
en schoonheid overtroffen door het proza, dat, meer
dan het overige, diende tot uitstorting van eigen en opbouw
van anderer gemoedsleven. Evenals in de overige landen der
Westersche Christenheid, ontwikkelde het godsdienstig gemoedsleven
zich te onzent onder den invloed van de geschriften der
kerkvaders. Hoe zou het ook anders? In de werken van
AUGUSTINUS, zijne tijdgenooten en hunne opvolgers was zooveel
diepe gedachte en fijn gevoel, zooveel vernuftige allegorie
en verheven symboliek, zooveel schoonheid ook van vorm,
dat de Nederlandsche geestelijken dier dagen wel kortzichtig
zouden zijn geweest, indien zij met dat alles niet hun voordeel<a name="365"></a>
hadden gedaan. Bewondering leidde ook hier tot overneming
en navolging. Vele preeken en andere stichtelijke geschriften
der 14<sup>de</sup> eeuw bestaan, naar het schijnt, hoofdzakelijk uit
aaneengeregen gezegden der kerkvaders, oudere en jongere,
onder wie vooral S. BERNARDUS op den voorgrond komt<a href="#13.24">[24]</a>.

<p>Maar naast den invloed der kerkvaders moet die der Duitsche
mystiek worden genoemd, waar sprake is van de ontwikkeling
van het Dietsche proza als uiting van het godsdienstig
gemoedsleven. Echter is hier niet alleen sprake van geven,
doch ook van nemen. Het is vooral Meester ECKHART op
wien wij hier het oog moeten richten, want de twee andere
groote mystieken der 14<sup>de</sup> eeuw, SUSO en TAULER, waren
beiden zijne leerlingen, al gingen zij ook eigen wegen.

<p>Meester ECKHART, &#8222;wien God niets verborg," zooals een
schrijver van lateren tijd het uitdrukt, was in menig opzicht
de grootste en zeker de diepzinnigste der Duitsche mystieken.
Zijne opvatting, beschouwing en uiteenzetting van het wezen
Gods en het wezen der ziel, die twee assen, waarom zijn
stelsel draait, zijn even stout als verheven en goeddeels
oorspronkelijk, al dankt ook hij veel aan de geschriften der
kerkvaders. Waar ECKHART spreekt van het <i>wezen</i> bedoelt hij
datgene, dat alle dingen nog ongedeeld in zich omsloten houdt,
waarin alle dingen nog eene stille kracht zijn; de duisternis,
waaruit het licht nog niet geboren is; den baaierd, rijke bron
van alle kracht en macht, onbewegelijk, niets voortbrengend.
God heeft zich geopenbaard in den Zoon, als uitstraling van
Zijn Wezen, die voortdurend zich hernieuwt en eeuwig zal
blijven bestaan. Het eerst, wat de engelen zagen, nadat zij
geschapen waren, was het Wezen des Vaders en hoe de Zoon
uit het hart des Vaders te voorschijn brak als een groene loot
uit een boom. In den Heiligen Geest erkennen beiden hun
wezen; &#8222;Vader en Zoon hebben éénen wil, dat is de Heilige<a name="366"></a>
Geest". De mensch, door God geschapen, is bestemd ééns
boven de engelen te stijgen, daar de menschelijke ziel met
God één zal worden. Daarom moet de ziel streven naar eene
volslagen ledigheid en lijdelijkheid; immers eerst wanneer zij
die bereikt heeft kan zij van God vervuld worden. Om dat
hooge doel te treffen moet de mensch alle vleeschelijke lusten
en begeerten in zich dooden; dan eerst wordt de mensch
waarlijk mensch. In overeenstemming met die beschouwing is,
dat wij in ECKHART'S werk overal het innerlijke tegenover en
boven het uiterlijke geplaatst zien, dat hij met instemming het
woord van DIONYSIUS AREOPAGITA aanhaalt &#8222;de hel dat is:
gescheiden zijn van God, en het hemelrijk: Gods aangezicht";
voor ECKHART is er eene opstanding slechts der ziel en het
Laatste Oordeel zal slechts hierin bestaan, dat het eigenlijk
wezen van ieder mensch wordt onthuld.

<p>Maar hoe ook geneigd tot afdalen in de diepten zijner rijke
ziel om van daar het edel erts zijner mystiek opwaarts te
brengen, toch stelt hij het werkende leven boven het schouwende
leven. &#8222;Want al ware de mensch ook in eene geestesverrukking
als die van PAULUS en wist hij ergens een zieke
wien hij met een soepje kon helpen, dan zou hij veel beter
doen door uit liefde te scheiden uit zijne verrukking en den
behoeftige te dienen uit meerder liefde"<a href="#13.25">[25]</a>.

<p>Toen ECKHART deze en dergelijke dingen begon te schrijven,
was RUUSBROEC nog maar een knaap; met zijne geschriften
konden onze voorouders hun godsdienstig gemoedsleven nog
niet opbouwen. HADEWYCH'S werk was blijkbaar niet geheel
onbekend en werd ook in de 14<sup>de</sup> eeuw nog wel gelezen, maar
was toch niet toereikend om de behoefte aan mystieke lectuur
te bevredigen<a href="#13.26">[26]</a>. Het is dus begrijpelijk, dat ECKHART'S werken
hier opgang maakten. In handschriften, deels uit de eerste deels
uit de tweede helft der 14<sup>de</sup> eeuw, vinden wij verscheidene<a name="367"></a>
zijner tractaten, sermoenen en exempelen vertaald; zijne eigenaardige
terminologie treffen wij voor een deel ook in Middelnederlandsche
werken van dien tijd aan. Al ontbreekt het in
die vertaalde werken niet aan bespiegelingen zooals b.v. in het
tractaat <i>Diu zeichen eines warhaften grundes</i>, zoo schijnen toch
vooral de exempelen en verhalen met practische strekking hier
in den smaak te zijn gevallen. Ik heb het oog op verhalen als
dat van S. BERNARD en &#8222;een bruer in sinte bernardus clooster
die altoos gheerne in syn celle alleen was" en die op S. BERNARD'S
vraag naar zijne bezigheden antwoordt: &#8222;In den eersten heb ic
een wilde beeste te temmen ... die wilde beeste zijn myn
vyf wilde sinnen, die costen my groote arbeydt te temmen."
Op het stichtelijk exempel &#8222;van eenen devooten vraukin" dat
vertelt van haar werk op Dinsdag: &#8222;als ic mijne voghelen
antiere"<a title="[margin: zich bezig houden met.]"><sup>#</sup></a>. Die vogels zijn namelijk hare vijf zinnen en zij
bepeinst dan: &#8222;dat ic se meer ter werelt ghekeert hebbe dan
tot Gode ende dat ic myne ooghen so qualic bewaert<a title="[margin: gepast heb op.]"><sup>#</sup></a> hebbe."

<p>Ook bespiegelingen over de &#8222;godlike mynne" zullen wel in
den smaak zijn gevallen der geestverwanten van WILLEM VAN
AFFLIGHEM en HADEWYCH.

<p>Het is er echter verre van, dat ECKHART'S geschriften hier
te lande louter instemming zouden hebben gevonden. Immers
ook in Duitschland waren vooral onder de geestelijkheid velen,
wien zijne leer aanstoot gaf omdat zij haar in strijd achtten met
de leer der Kerk. Meer dan eens heeft hij dan ook terecht
moeten staan voor de Inquisiteurs en al heeft hij zich kunnen
vrijpleiten, zoo blijkt toch wel dat zijne leer naar den mutsaard
rook. Het karakter der mystiek in het algemeen en dat van
ECKHART'S mystiek in het bijzonder die den mensch ten slotte
tot God liet worden, maakt die beschuldiging van ketterij licht
verklaarbaar. Doch bovendien werd ook door deze mystiek
het middelaarschap der priesters tusschen God en den mensch<a name="368"></a>
in den wortel aangetast en heeft menig geschrift, van hem of
aan hem toegeschreven, de strekking om te doen zien, hoeveel
hooger geestelijke volkomenheid kon bereikt worden door leeken
dan door geestelijken. Van dien aard is b.v. een verhaal van
eene ontmoeting tusschen een doctor in de godgeleerdheid en
een arm man, die, gekwetst, &#8222;sonder cousen ende baervoets"
vóór de kerk zit. De doctor staat verbaasd over de diepe
gedachten, godsvrucht en vroomheid van den armen man en
vraagt hem ten slotte: Wat creature sijdij ende van wat gheslachte?
De man seyde: Ic ben een conync.&mdash;Conync, seyde
die meester, hoe muecht ghij een conync ghesijn, anghesien
u aermoede ende waer es u conyncrijcke? De man seide: Mijn
siele, dats mijn rijcke, als ic die dueren sluute van mijnen vyf
sinnen ende soucke mijnen alder liefsten Jhesum Christum duer
't ghelove, alle eertsche saken achter latende. Oec vyndic Gode
int diepe van mijnre sielen duer sijn gracie, ende also, mijn
vrient, ic segghe hu inder waerheit, dit conincrycke passeert
ende gaet te boven alle de rijcken die up eerderijc sijn; want
tes een conyncrijcke dat nemmermeer hende nemen en sal.

<p>Zoo is het dan niet vreemd dat in zeker tractaat de leeken
gewaarschuwd worden tegen &#8222;eggardus sermone"; noch dat
ECKHART bij sommigen doorging voor den vader van de kettersche
secte der Vrije Geesten; noch dat JAN VAN LEEUWEN,
de kok van RUUSBROEC'S klooster Groenendaal, vóór 1355
&#8222;een boecxken van meester ECKAERT'S leere" schreef om den
meester van dwaling te overtuigen. Indien men weet dat dit
&#8222;boecxken" aanvangt met: &#8222;Het was een duvelijc mensche, hiet
meester ECKAERT", dan verwondert men zich niet over uitdrukkingen
als: &#8222;meester ECKAERT hadde alsoe vele ghewaregher
oeffeninghen alse die padde steert heeft ende ooc
alsoo vele als die duvel in caritaten ende in minnen leeft."
Wel heeft de kok zijne beschuldigingen in een later geschrift<a name="369"></a>
herroepen, doch zijne eerste indrukken blijven er even merkwaardig
om<a href="#13.27">[27]</a>.

<p>Leerling van ECKHART, toonde HEINRICH SUSO, een tijdgenoot
van RUYSBROECK, zich vooral in zijn eene hoofdwerk:
<i>het Boek der Waarheid</i>, waarin de speculatieve mystiek tot de
erkentenis van Gods wezen tracht door te dringen. Het is
opmerkelijk, dat, naar het schijnt, niet dit werk van SUSO,
maar slechts zijn andere voorname geschrift: <i>Horologium aeternae
sapientiae</i> (c. 1337), op het eind der 14<sup>de</sup> eeuw in het
Nederlandsch is overgebracht. Dit werk namelijk is een voortbrengsel
der practische mystiek. Geboren uit een oneindig
verlangen naar een hoogste goed, dat de ledigheid der ziel
zal vervullen met duurzamen vrede, behandelt het vooral het
lijden van CHRISTUS. De idealen der eeuwige waarheid, goedheid
en schoonheid zijn door SUSO samengevat in het begrip
der eeuwige wijsheid. In den vorm van een gesprek tusschen
CHRISTUS, die de eeuwige wijsheid is, en een dienaar, ontvangen
wij hier schilderingen van de heerlijkheid dier wijsheid,
van de goddelijke minne, de hemelweelden, het lijden van
CHRISTUS en MARIA. De weg tot een leven met en in CHRISTUS
wordt dan aangewezen en het geschrift besloten met eene verheerlijking
van God.

<p>Vooral in dit werk toont deze &#8222;Minnesinger in Prosa" eene
innigheid en diepte van gevoel en eene hooge opvatting der
geestelijke minne, die wel indruk moesten maken op een
Nederlandsch publiek, dat de lyriek van HADEWYCH en MAERLANT
en een werk als dat van WILLEM VAN AFFLIGHEM
geheel of ten deele kende. Het kan kwalijk anders of ook
onze landgenooten moeten onder den indruk zijn gekomen
van het verhaal van SUSO'S bekeering, van eene wonderfraaie
passage daaruit als deze: &#8222;Doen gheviel op enen dach
dat ic ongheduerich was van moede, ende sach al omme ende<a name="370"></a>
sochte een stat om mi te rustene in die scaduwe, want ic
scuwen woude die middach hitte; daer sach ic op enen hogen
berch alse ene scone edele veltbloeme, die lusteleken was aen
te siene ende scoen sceen sonder ghelike allen den bloemen
die ic ghesien hadde. Doen ic mi haeste dese bloeme te siene,
doen wert si verwandelt<a title="[margin: veranderd.]"><sup>#</sup></a> ende en sceen niet meer bloeme,
maer si scheen ene godinne alre scoenheit voir mi staende.
Si roedde<a title="[margin: bloosde.]"><sup>#</sup></a> alse ene roede rose; si blicte<a title="[margin: schitterde.]"><sup>#</sup></a> alse snee ende si
scheen claerre dan die sonne ende hair sprake was vol scoenheden.
Dese godinne hadde in hare alle dat men begheren
mochte, ende van hair soe ghinc zoeten roke verre ende wide,
daer si mede toech<a title="[margin: trok.]"><sup>#</sup></a> tot hare minnen alle die ghene die den
roke ghevoelden."

<p>Deze godin blijkt de &#8222;moeder der scoenre minnen" te zijn;
zij bemoedigt hem en hij spreekt haar toe.

<p>Anderzijds verwondert het ons niet, bij een kenner der mystiek
de onderstelling te vinden, dat SUSO de geschriften van
THOMAS VAN CANTIMPRÉ en JACOB VAN VITRY heeft gekend.
De levensgeschiedenissen der ecstatische vrouwen, ons door
JACOB VAN VITRY verhaald, komen ons weer in de gedachte,
als wij hooren van SUSO'S bijna bovenmenschelijke zelfpijnigingen
tusschen zijn 18<sup>de</sup> en 40<sup>ste</sup> jaar: het haren onderkleed
met ijzeren nagels, die in zijn vleesch drongen; zijne handen
geboeid, opdat het ongedierte vrij spel zou hebben op zijn
lichaam; het kruis met spijkers, waar hij op lag; de deur,
waarop hij sliep; honger, koude, dorst, geeselingen ten bloede&mdash;totdat
zijn lichaam gezwollen, vol zweren en litteekens, en zijne
sidderende handen hem waarschuwen, dat zijn leven gevaar loopt.

<p>Misschien ook heeft SUSO persoonlijke betrekkingen aangeknoopt
met Nederlandsche geestverwanten, toen hij, evenals
ECKHART, van ketterij beschuldigd, in 1335 voor het Provinciaal
Kapittel van 's-Hertogenbosch moest terechtstaan<a href="#13.28">[28]</a>.<a name="371"></a>

<p>Meer zekerheid dan omtrent SUSO'S betrekking tot de Nederlandsche
mystiek geeft ons een bericht aangaande den derden
der groote Duitsche mystieken: JOHANNES TAULER, evenals
SUSO een tijdgenoot van RUYSBROEC, doch met dezen bekend
en zelfs een zijner bewonderaars. In een geschrift van dezen
tijd lezen wij: &#8222;Dese Tauweler hadde den prior Jan van Ruysbroeck
in groter ende sonderlingher reverenciën. Daer om dat
hi en oec dick te visiteren plach ... navolghende, als een
oetmoedich discipel des prioers, syns meesters voetstappen,
welcke leere hi oec te menighen steden heeft doen vloyen als
een rivier, comende ut Ruysbroecs boecken<a href="#13.29">[29]</a>."

<p>Het mag alweer eene bijdrage heeten tot kenschetsing der
Nederlandsche mystiek, dat wij haar in nauwe betrekking zien
juist tot dien Duitschen mysticus, bij wien het zedelijk godsdienstige
en de praktijk van het zedelijk leven op den voorgrond
stonden. RUYSBROECK'S invloed bepaalt zich niet tot TAULER.
Wij weten, dat zijn werk hooggeschat werd ook onder de
zoogenaamde &#8222;Gottesfreunde" van Straatsburg en dat hun hoofd,
RULMAN MERSWIN, nog in zijne laatste levensdagen RUYSBROECK'S
<i>Chierheit der geestelijker Brulocht</i> voor de broeders vertaalde.

<p>In RUYSBROECK'S verhouding tot de Duitsche mystiek kunnen
wij hier niet dieper treden; wij moeten dat uitstellen, totdat
wij hem zelven en zijn werk gaan beschouwen. Eerst hebben
wij nog te spreken over andere mystieke geschriften. Ik heb
hier het oog vooral op de zoogenaamde <i>Limburgsche Sermoenen</i>
waarin zich de invloed der Duitsche mystiek op de Nederlandsche
vertoont. Deze bundel bevat 48 preeken, waarvan
twee derde stellig en de overige vermoedelijk vertaald zijn uit
het Hoogduitsch. De vertaler was waarschijnlijk afkomstig uit
de buurt van Maastricht of Tongeren; zijn werk schijnt te dagteekenen
uit de jaren tusschen 1320 en 1350. Verscheidene dezer
preeken zouden, ook al waren zij oorspronkelijk, van geringe<a name="372"></a>
beteekenis voor de literatuurgeschiedenis zijn, omdat zij, evenals
andere vroeger aangeduide, bestaan hoofdzakelijk uit aaneengeregen
citaten. Doch andere zijn van meer beteekenis<a href="#13.30">[30]</a>.
Dat deze preeken uit de kringen der mystiek afkomstig zijn,
mag men aannemen op grond van den inhoud, die in menig
opzicht verwant is met dien van andere mystieke preeken der
14<sup>de</sup> eeuw<a href="#13.31">[31]</a>. Zoo b.v. de opvatting der &#8222;minne" in de preek
van &#8222;negenrehande minne", die zich onder den invloed van
SINT BERNARD schijnt te hebben gevormd<a href="#13.32">[32]</a>. In &#8222;dboec vanden
boegarde" vinden wij de allegorie en het niet zelden spitsvondig
vernuft waarvan de mystieke predikers van dezen tijd zich
gaarne bedienen<a href="#13.33">[33]</a>. Op menige plaats in dezen bundel worden
wij getroffen door eene innigheid van gevoel en eene hoogte
van vlucht, zooals wij ze slechts bij de mystieken vinden.

<p>Ik wijs op de plaats waar van een God minnende ziele gezegd
wordt: &#8222;Susdans<a title="[margin: zoodanig.]"><sup>#</sup></a> menschen wort ende werc ende al sin leven
es onder anderen liden<a title="[margin: lieden.]"><sup>#</sup></a> een bloyende paradis van dogeden
ende van lichten levene"<a href="#13.33">[33]</a>. In de preek &#8222;van seven maniren van
minnen" lezen wij: &#8222;Sulke stont<a title="[margin: soms.]"><sup>#</sup></a> geschiet dat die minne sutliken
in der sielen verweckert<a title="[margin: aangewakkerd.]"><sup>#</sup></a> wert ende blidelike op versteet ende
har selver berurt int herte sonder enech tuduen<a title="[margin: toedoen.]"><sup>#</sup></a> van menscheliken
werken. Ende wert dan therte so morweliken gerenen<a title="[margin: inniglijk beroerd.]"><sup>#</sup></a> in minnen
ende so begerliken getrect, so hertelic bevaen in minnen, so
liflic behelst in minnen, dasse altemalen verwonnen wert metter
minnen. Hirin gevulse eenre groter naheit te Gode ende ene
gestelike clarheit ende wonderlike verwentheit<a title="[margin: weelde.]"><sup>#</sup></a> ende ene edele
vriheit ende een groet bedwanc van starker minnen ende ene
overvludege volheit van groter genugden; ende dan gevultse
dat al har sinne sin<a title="[margin: zijn.]"><sup>#</sup></a> in der minnen ende al har wille es
worden minne, ende dasse so dipe es versonken ende verswolgen
in minnen ende selver al es worden minne. Die schonheit
des minnen hefse geschoent, die cragt der minnen hefse<a name="373"></a>
vertert, die sutheid der minnen hefse versonken, die geregtheid
der minnen hefse verswolgen, die edelheit der minnen hefse
behelst, die purheit der minnen hefse geschirt<a title="[margin: gezuiverd.]"><sup>#</sup></a>, die hogheit der
minnen hefse boven getrect, ende in hare geënget<a title="[margin: vereenigd.]"><sup>#</sup></a>, soe dasse
altemale mut sin der minnen ende anders nit en mach plegen."

<p>Een eind verder in diezelfde preek is sprake van de ziel
voor wie het leven op aarde &#8222;groote ellende en zware gevangenis
en hevige kwelling" is, die verlangt naar het &#8222;zoete
gezelschap van de geesten daarboven, die overvloeien van
minne"; de prediker vervolgt dan aldus: &#8222;Har wille es dar
boven onder die geste<a title="[margin: geesten.]"><sup>#</sup></a> ende har begerlike wandelinge, ende
meest onder die bernende seraphine; ende in die grote Gotheit
ende in die hoge Drivuldecheit es har liflicste rastinge<a title="[margin: rust.]"><sup>#</sup></a> ende
har genuglicste woninge. Si suctene in sinre majesteit, si volgt
hem dar ende siten ane<a title="[margin: ziet hem aan.]"><sup>#</sup></a> met herten ende met geste. Si kenten,
si minten, si begerten, soe dasse en can gagten<a title="[margin: achten.]"><sup>#</sup></a> heilgen noch
engle, menschen noch creaturen dan met gemeinre<a title="[margin: gemeenschappelijk.]"><sup>#</sup></a> minnen
in heme, darse al mede mint; ende heme allene hefse verkoren
in minnen boven al ende onder al ende binnen al."

<p>Hier en daar toont dit proza in het werken met tegenstelling
en parallellisme, ook in het bouwen van lange zinnen, eene
kunstvaardigheid zooals die tot dusver in ons proza niet gezien
was. Door de samenspraak weten de schrijvers dezer preeken
soms eene hooge mate van levendigheid te bereiken. Zoo b.v.
in <i>Dbuec van Heren Selfarts<a title="[margin: egöist.]"><sup>#</sup></a> regelen</i> in passages als deze:
&#8222;Wie<a title="[margin: hoe.]"><sup>#</sup></a> sal ic mi selver bekennen?&mdash;Ic segt di. Met vif dengen.
Dirste es daste arm best; dander daste cranc best; terde daste
quaet best; tfirde daste vel sculdech best; tfifde daste onscoen
best.&mdash;Du hefs mi seer gescouden<a title="[margin: berispt.]"><sup>#</sup></a>; es dit waer, so bennic
sere bedrogen an mi selver. Want ic waende ric ende scoen
wesen, starc ende dogentlic. Nu berigt mi: war ombe ben ic
arm?&mdash;Die nit guts en heft, es di arm?&mdash;Ja er<a title="[margin: hij.]"><sup>#</sup></a>.&mdash;So<a name="374"></a>
beste arm. Dun hefs<a title="[margin: gij hebt niet.]"><sup>#</sup></a> cleder noch spise, penninch noch penwert<a title="[margin: ter waarde van een penning.]"><sup>#</sup></a>
van di selver. Pruve<a title="[margin: overweeg.]"><sup>#</sup></a>: wat brechste here<a title="[margin: bracht gij hier.]"><sup>#</sup></a>, ende wat sauste
hen vuren? Alt gut daste hefs, dat hefste van Gode: sin est<a title="[margin: het is van Hem.]"><sup>#</sup></a>,
hi gevet, hi nemet. Nu seg ochte<a title="[margin: of gij.]"><sup>#</sup></a> arm sis.&mdash;Dat weet God,
ja ic! ic ben arm. Nu sege mi: war ombe ben ic cranc?" enz.

<p>Wij weten niet of dit proza in ruimen kring verbreid is
geweest; maar ook binnen een beperkten kring van hoorders
en lezers kan het allicht eenigen invloed ten goede hebben
geoefend op de ontwikkeling van het Dietsche proza.

<p>De betrekking tusschen de Duitsche en de Nederlandsche
mystiek wordt gekenschetst niet alleen door wederzijdsch
geven en nemen maar ook door het voorkomen van gelijke
of gelijksoortige uitingen en vormen. In de Opperduitsche
Dominicaner-nonnenkloosters van de eerste helft der 14<sup>de</sup> eeuw
wordt het mystieke leven, zooals wij dat vroeger onder de
Cisterciënser-nonnen leerden kennen, voortgezet. Tal van adellijke
vrouwen en meisjes laten zich in die kloosters opnemen
om daar de wereld en zich zelve te leeren verloochenen. Al
deze nonnen, onder wie ELISABETH STAGEL, SUSO'S vriendin,
en CHRISTINA EBNER tot de meest bekende behooren, streven
onder ontbering en zelfkastijding naar éénheid met JEZUS.
Extatische toestanden en visioenen zijn dagelijksch brood voor
haar; de meesten zijn ontwikkeld, eenige hebben mededeelingen
uit haar eigen en anderer leven te boek gesteld.

<p>Naar het schijnt, hebben wij een, met die geschriften verwant,
Nederlandsch werk in het boek <i>van machteldis visioenen</i>.
Voorzoover ik heb kunnen nagaan, bevat dit geschrift geene
vertaling der werken van de begijn MECHTHILD VAN MAAGDEBURG,
die wij vroeger leerden kennen<a href="#13.34">[34]</a>.

<p>Zeker hebben wij met zelfstandige Nederlandsche uitingen te
doen in het merkwaardig geschrift van een onbekenden leek<a name="375"></a>
dat omstreeks 1333 schijnt te zijn ontstaan en in de werken
van &#8222;den goeden coc van Groenendaal" JAN VAN LEEUWEN,
over wien wij reeds spraken<a href="#13.35">[35]</a>.

<p>Het geschrift van den onbekenden leek, die misschien in
Noord-Nederland leefde, heeft den gewonen vorm van een
samenspraak tusschen den auteur (die ook wel een vrouw kan
zijn geweest) en Meester EGGAERT, die in den aanvang &#8222;een
uutgenomen licht van hemelscher wijsheit" wordt genoemd.

<p>Wat ons in deze samenspraak al dadelijk treft, is het gevoel
van zelfstandigheid tegenover de priesters. Niet tegenover de
priesterschap op zich zelve; hij zou wel eerbied voor hen
hebben, indien zij waren wat zij moesten zijn: &#8222;lichtdraghers
der heiligher kerken." Maar dezulken schijnt hij niet te kennen.
Over het algemeen heeft hij van priesters en kloosterlingen
geen hoogen dunk. Hun geestelijk &#8222;habijt" boezemt hem weinig
eerbied in, omdat hij er door heen zooveel wereldschgezindheid
ziet, zooveel hoogmoed, eerzucht, zinnelijkheid en laagheid.
Een goed mensch is meer monnik voor de oogen Gods
dan die het &#8222;habijt" draagt en ongeestelijk leeft. Wee allen,
die zijn &#8222;apostelen in die tonge ende rabaude in die oefeninghe<a title="[margin: schurken in de practijk.]"><sup>#</sup></a>"
roept hij uit. Hij oefent critiek op beweringen van
priesters, &#8222;meesters in de vrië consten," die hij gehoord heeft;
hij stelt hunne laatdunkendheid tegenover de leeken aan de kaak.

<p>Zijn gevoel van zelfstandigheid openbaart zich niet minder
in zijne opvatting van geloof en kerkleer. Welk eene stoutheid
van denken vinden wij in dezen middeleeuwer, die durft
schrijven: &#8222;Die salighe minnende siele is godliker op haer
bedde dan in die kerc!" Soms vervoert die stoutheid van
denken hem tot vragen, waarvoor hij zelf terugschrikt. Een
oogenblik twijfelt hij aan de Drie-eenheid. Hij schroomt niet,
Meester EGGAERT de vraag voor te leggen: &#8222;Plach God te
lieghen, dat Hij Moyses niet en liet dat lant, dat Hij hem<a name="376"></a>
belooft hadde?" Doch als hij vraagt: &#8222;Meester Eggaert, hemel
en aarde hadden een begin, en God is eeuwig. Waar was
God dan vóór de schepping?" dan is het antwoord: &#8222;Al daer
en betaemt geen leec na te vraghen, noch om te peysen."

<p>Ook tegenover ECKHART weet hij zijne zelfstandigheid te
bewaren, want visioenen stelt hij lager dan deze; hij gelooft,
dat ze meerendeels het werk zijn van booze geesten. Met de
overdreven MARIA-vereering kan hij zich niet vereenigen,
evenmin met die van apostelen en heiligen; allen zijn zij
Gods schepselen, &#8222;God es die fonteyne van alre doecht."
Dat sterke besef van God als de bron van alle goed brengt
hem tot de schijnbaar ongerijmde, maar juist daardoor zoo
sterk sprekende uiting: &#8222;Ik zou liever met God in den afgrond
van de hel zijn, dan met Maria en alle heiligen en alle engelen
in den hemel zonder God." Ook voor mirakelen en het aanbidden
van beelden gevoelt hij weinig. De goede &#8222;verlichte"
menschen zoeken geen mirakelen. Slechts onverlichte menschen,
zwak van geloof, aanbidden heiligenbeelden. Hij gaat zelfs
zoover van te zeggen: &#8222;Eer ik één goed mensch van honger
liet sterven, zou ik een vuur maken van alle beelden te Aken,
te Aardenberg en te Katwijk en er voor hem eten op koken."

<p>Hier hoort men ander vuur knappen dan dat van den
mutsaard, waarop de ketters verbrand werden! Hier gloeit
reeds een sprank van het vuur dat later zal uitslaan in de
Hervorming. Een anderen sprank van dat vuur zien wij in
zijne ergernis over de vervolging, waaraan beggaarden en begijnen
toentertijd blootstonden vanwege de geestelijke inquisiteurs.
Levendig is reeds in hem het besef: God moet men
gehoorzamen boven alle menschen en boven alle prelaten.
Ook de paus, al is hij een aardsch god, heeft geen recht iets
te bevelen, dat in botsing komt met wat God geboden en
verboden heeft.<a name="377"></a>

<p>Hier is reeds de godsvrucht die geen menschenvrees kent
en zich afhankelijk gevoelt van God alleen; nu nog maar
aanwezig in een enkele, doch die gaandeweg zal aanwassen
en zich uitbreiden over duizenden bij duizenden.

<p>Het verrast ons niet, bij een man, zoo onafhankelijk van
geest als deze leek, de opvatting van <i>adel</i> en <i>dorper</i> terug te
vinden, die wij vroeger door MAERLANT hoorden verkondigen.
Zijn oog blijft dan ook niet gesloten voor zoovele maatschappelijke
misstanden, voor het onrecht in de verhouding tusschen
rijken en armen; en zoo hij aan boeren en ambachtslieden
onderwerping predikt, het is in bitterheid des harten.

<p>Toch is het niet vooral op deze wereld, dat hij den blik gericht
houdt; als elk waarachtig christen, heeft hij een heimwee
naar hooger, reiner leven: &#8222;Siet, wij sijn al pelgrims ... ende wij
gherne waren tot ons vaders lande, daer wij toe ghemaect sijn."

<p>Datzelfde heimwee vinden wij in de geschriften van den
goeden kok van Groenendaal, waar hij verzucht: &#8222;Rechts<a title="[margin: volkomenlijk.]"><sup>#</sup></a> es
hier mijn leven ende mijn daghelijcsche ghevoelen, als een
armen ghevanghenen te moede es, die droeve ende serich
leghet, ya al vol rouwes in eenen aleyndeghen<a title="[margin: ellendig.]"><sup>#</sup></a> kerkere des
lichamen bevaen<a title="[margin: omvangen.]"><sup>#</sup></a> ende besloten."

<p>En dit is&mdash;begrijpelijkerwijze&mdash;niet het eenig punt van
overeenkomst tusschen deze twee tijdgenooten. Ook JAN VAN
LEEUWEN ergerde zich aan het schreeuwend verschil tusschen
leer en leven van zoovele geestelijken, aan de hebzucht, gulzigheid
en wellust van vele prelaten; &#8222;die duvel regneert nu onder
dat gheestelijke volc"&mdash;aldus vat hij ergens zijne indrukken
van hun handel en wandel samen. Ook bij hem vinden wij
die neiging tot terugkeer naar den apostolischen eenvoud en
het christelijk communisme. Ook bij hem een ruimer en hooger
opvatting van vroomheid dan in die dagen het deel der meesten
was. Hier en daar weet hij die opvatting weer te geven met<a name="378"></a>
treffende levendigheid en gezonde luim. Zoo b.v. waar hij
spreekt over de trouwe kerkgangers die telkens weer in zonden
vallen, maar genoeg wanen te doen door eens in het jaar ter
biecht te gaan. &#8222;Soe seggen si: &#8222;Here, ic hebbe gheloghen
ende ghesworen. Ic en weet niemeer. Vraecht mij voert.... Ende
dan seit die pape<a title="[margin: priester.]"><sup>#</sup></a> ter selver stont&mdash;ende es also droncken
als een hont&mdash;&#8222;Absolvo te!" dats in dietsche: &#8222;Ic ontbinde
oft ic absolvere di." Ende dan seit die pape: &#8222;Joffrouwe, gaet
thuuswert; sijt onverveert. Vallen ende opstaen es menschelijc."
JAN VAN LEEUWEN heeft ook dien waarheidszin die hem
doet schrijven: &#8222;Want ic bin der waerheyt meer sculdech dan
alre menschen of oec enechs menschen hulde<a title="[margin: genegenheid.]"><sup>#</sup></a> te houdene,
daer ic de waerheyt yet verswighen soude. Omme sterven of
oec omme leven en sal men der waerheyt niet afgaen, maer
wy selen rechte doerliden<a title="[margin: doorgaan.]"><sup>#</sup></a> voor de oghen Gods, sonder
yemene<a title="[margin: iemand.]"><sup>#</sup></a> te spaerne om gheniets<a title="[margin: voordeel.]"><sup>#</sup></a> wille, noch arme noch
rike, noch vriende noch maghe."

<p>Echter blijft hij zich wel bewust van de grenzen die hij hier
moet in acht nemen: &#8222;van den alder quaetsten willic swighen".
Hij heeft niet de onafhankelijkheid van geest, waarmede de
onbekende leek zich tegenover kerk en priesters durft plaatsen;
hij wil of durft zich niet zoo uitlaten als deze over Mariadienst,
mirakelen, heiligenbeelden, vervolging om den geloove. Visioenen
zullen wel in eere zijn geweest bij hem, die zich bevoorrecht
gevoelde door de &#8222;gracie Gods" die hem het &#8222;scouwende leven"
deelachtig had gemaakt.

<p>In dat alles was &#8222;de goede kok" een man van zijn tijd, een
middeleeuwsch Katholiek; den onbekenden leek mag men &#8222;een
middeleeuwsch Protestant" noemen.

<p>Dat JAN VAN LEEUWEN was zooals hij was, moet zeker
goeddeels worden toegeschreven aan den invloed van zijn
prior, van den man dien hij vereerde meer dan een heilige,<a name="379"></a>
die voor hem was &#8222;een seraphin in hemelrike, den hoechsten
enghelen ghelike", die zijne &#8222;edele gloriose leringhe al eertrike
dore ghesaeit ende ghespraeit" had&mdash;van JOHANNES RUYSBROECK,
wiens werk hier reeds meer dan eens even zichtbaar
is geworden, zooals een kerktoren bij eene nieuwe kromming
van den weg.

<p>Zijn leven maar vooral zijn werk gaan wij nu beschouwen.

<h3>RUYSBROECK<a href="#13.36">[36]</a>.</h3>

<p>Het verhaal van zijn uiterlijk leven is ras gedaan. Hij werd
in 1294 geboren in het dorp Ruysbroeck, dat ten zuiden van
Brussel aan de Senne ligt. Zijn vrome moeder wilde hem
gaarne bij zich houden, maar zucht naar kennis en ontwikkeling
dreef den knaap op zijn elfde jaar uit haar huis.
Heimelijk gaat hij naar Brussel en wordt opgenomen bij een
bloedverwant die kanunnik was aan de kerk van Sinte Goedele.
Hij wijdt zich nu met grooten ijver aan de studie, vooral aan
de theologie; de begeerte om tot een schouwend leven te komen
wast steeds in hem. Zelfs het genot van zijne moeder te zien
en te spreken ontzegt hij zich. Op zijn 24<sup>ste</sup> jaar wordt hij
priester, daarna kapelaan aan de kerk van St. Goedele. Meer
en meer trekt hij zich terug in eigen zieleleven.

<p>Met het klimmen zijner jaren moet het verlangen naar
bevrijding van ambtsbezigheden en stadsleven sterker in hem
zijn geworden. Op zijn 60<sup>ste</sup> jaar legt hij zijn ambt neer en
gaat met Heer FRANK VAN COUDENBERGHE, kapelaan van
St. Goedele als hij, in het Soniën-bosch wonen. Daar stichten
zij in een dal dat Groenendaal genoemd werd, voor hen beiden
&#8222;eene matelycke habitacie", op de plek waar vroeger de kluis
van een kluizenaar gestaan had.

<p>RUYSBROECK ware wel gaarne met Heer FRANK alleen gebleven;
maar deze &#8222;begheerde die minne Gods te vermeeren<a name="380"></a>
in vele personen." Zoo voegden zich dan eenige leeken en
religieusen bij hen. Allen namen daarna den regel en het
&#8222;habijt" der regulieren van SINT AUGUSTINUS aan. Onder
Heer FRANK als proost werd RUYSBROECK prior. In dit klooster
heeft hij, zijn ambt waarnemend en overigens ook het geringste
werk niet versmadend, zich eerst recht aan de oefening in het
werkend en schouwend leven kunnen wijden. De roep van
heiligheid, uitgaand van zijn leven en zijne werken, bracht
talrijke bezoekers uit Dietsche en Duitsche landen, ook wel
eens uit Parijs, naar Groenendaal. TAULER en GEERT DE
GROOTE behooren tot de beroemdsten onder hen. Zijnerzijds
gaat RUYSBROECK soms te voet, al viel het hem moeilijk, naar
bevriende kloosters, waar men aanstoot had genomen aan eenig
geschrift van zijne hand en voorlichting van hem begeerde. De
Karthuizer-broeder GERAERT, die hem bij zulk eene gelegenheid
heeft gezien en gesproken, weet ons te vertellen &#8222;van sinen
ripen ende bliden aensiene, van sinen goedertieren ende oetmoedighen
spreken." Zoo vloeit zijn leven rustig voort. Dan gaan
zijne gezellen hem begeven o.a.: zijn leerling, de kanunnik
WILLEM JORDAENS, en de goede kok JAN VAN LEEUWEN.

<p>RUYSBROECK'S oogen beginnen te verduisteren; als hij de
mis opdraagt, kan hij de hostie niet goed meer onderscheiden.
Steeds heeft hij den psalm op de lippen: &#8222;mijn ziele dorst naar
God, de levende bron; wanneer zal ik komen en verschijnen
voor het aangezicht van mijn God." Heugenissen der kindsheid
komen op in zijn geest; het beeld zijner moeder verschijnt
hem, zij onderricht hem van zijn sterfdag. Die dag kwam in
December 1381. Met den blos des levens op het gelaat, scheidt
hij uit dit leven<a href="#13.37">[37]</a>.

<p>Op een miniatuur, kort na RUYSBROECK'S overlijden vervaardigd,
zien wij hem in het Soniën-bosch bezig met het<a name="381"></a>
opstellen van een geschrift. De grijze prior zit onder een
boom op den grond; op zijn knie rust een met groen was
bestreken schrijftafeltje, zijne rechterhand grift letters in het
was; boven zijn hoofd zweeft een duif, symbool van den
Heiligen Geest, onder wiens inspiratie hij werkt. Tegenover
hem zit een jonge kloosterbroeder, met bruin haar en blozende
wangen, aan een schrijflessenaartje; links van hem ligt een
beschreven was-tafeltje, vóór hem een vel perkament; den
wijsvinger der linkerhand houdt hij bij het in was gegrifte
woord, dat hij juist bezig is op perkament over te brengen.
Dat is de jonge priester, die Heer JAN als &#8222;notarius" diende,
gelijk Broeder GHERAERT ons heeft verhaald<a href="#13.38">[38]</a>.

<p>Naar alle waarschijnlijkheid hebben wij hier eene betrouwbare
voorstelling van de wijze, waarop menig werk van
RUYSBROECK is ontstaan. De mystieken hadden behoefte aan
afzondering, om zich ongestoord in eigen zieleleven te kunnen
verdiepen. Waar konden zij die behoefte beter bevredigen dan
op een eenzame plaats buiten? Gedurig buiten vertoevend in
bosschen en velden of aan het werk in den kloostertuin, leerden
zij de natuur kennen en liefhebben als openbaring Gods.
Welk een innige verhouding tot de natuur zien wij in Sint
FRANCISCUS, die alle schepselen Gods als zijne broeders en
zusters beschouwt en in zijn <i>Cantico del Sole</i> blijk geeft van
een innig samenleven met de gansche natuur, zooals wij dat
eeuwen daarna bij dichters als GOETHE en SHELLEY, maar
ontkerstend, zullen terugvinden. Ook in HADEWYCH'S poëzie
merkten wij een levendig natuurgevoel op. Zoo is dus de
voorstelling van RUYSBROECK, zijne werken dichtend in het
Soniën-bosch, geheel overeenkomstig de algemeene verhouding
tusschen mystiek en natuurleven.

<p>Waarschijnlijk is een groot deel zijner werken ontstaan in
en bij het klooster Groenendael. Maar niet alle werken. Immers<a name="382"></a>
broeder GHERAERT vertelt ons, dat RUYSBROECK te Brussel
begon eenige zijner boeken te maken, en zijn voornaamste
werk, de <i>Chierheit der geesteleker Brulocht</i>, was reeds in
1350 voltooid, vier jaar voordat hij de &#8222;habitacie" ten
Groenendale betrok. Van de chronologie zijner werken is
ons overigens tot dusver weinig bekend; slechts weten wij,
dat zijn <i>Spieghel der ewigher Salicheit</i> in 1359 geschreven is
en dat het tractaat <i>vanden Rike der Ghelieven</i> zijn eerste
werk was<a href="#13.39">[39]</a>.

<p>De oude &#8222;verluchter", die op zoo naïeve wijze RUYSBROECK'S
werk voorstelde als ontstaan door &#8222;ingheestinghe", toonde
daardoor wel de juistheid van zijn inzicht. Toch mag men
niet voorbijzien, dat de in den vromen prior schuilende
scheppingskracht meer dan eens te werk is gesteld door een
oorzaak buiten hem. Zoo werd de <i>Spieghel der ewigher Salicheit</i>
geschreven op verzoek eener non van St. Clara, &#8222;die hem
langhe daerom ghebeden hadde". <i>Dat Boec vander hoechster
Waerheit</i> werd geschreven ter verklaring van zijn eerste werk
en op verzoek van broeder GHERAERT en de zijnen. Een derde
geschrift: <i>Vingherlinc<a title="[margin: vingerring.]"><sup>#</sup></a> of het blickende steentje</i>, vloeide voort
uit een gesprek met een kluizenaar &#8222;van gheesteliker materien"
en werd op verzoek van dezen te boek gesteld. Ook het
<i>Tractaet van Seven sloten</i> is waarschijnlijk geschreven op verzoek
eener Clarisse<a href="#13.40">[40]</a>.

<p>Behalve de reeds genoemde werken schreef RUYSBROECK nog:
<i>Van den gheestelijken Tabernacule</i>, het omvangrijkste van alle;
<i>Van den Twaelf Dogheden<a title="[margin: deugden.]"><sup>#</sup></a></i>, dat, zoo al niet door hem, dan
toch zeker geheel in zijn geest is geschreven; <i>Van seven Trappen</i>;
<i>Van den Kerstenen Ghelove</i>; <i>Van den vier Becoringhen</i>; <i>Van
den twaelf beghinen</i>.

<p>Zijn deze titels alle van RUYSBROECK zelf afkomstig? Van
een viertal, reeds door broeder GHERAERT genoemde, (<i>Rike</i><a name="383"></a>
<i>der Ghelieven, Van der hoechster Waerheit, Brulocht</i> en <i>Tabernakel</i>)
acht ik dat wel waarschijnlijk; de overige zouden ook
van afschrijvers kunnen zijn. Al deze titels houden natuurlijk
in meerdere of mindere mate verband met den inhoud der
werken, doch in bijna al deze werken vinden wij, behalve
hetgeen door den titel wordt aangewezen, ook deelen van
RUYSBROECK'S mystieke levensbeschouwing, telkens in ander
verband en met meerdere of mindere volledigheid, terug. Daarom
moet men bij eene beschouwing van RUYSBROECK'S werk niet
zoozeer letten op de, door verschillende titels onderscheiden,
deelen ervan, als wel op het geheel dat zij samen vormen.

<p>Een kort overzicht van de <i>Chierheit der gheesteleker Brulocht</i>
kan ons eenigermate een denkbeeld geven van den bouwtrant
van RUYSBROECK'S werk. De <i>Brulocht</i> bestaat uit drie
deelen, overeenkomend met de drie trappen, welke de mysticus
in zijn streven naar volmaaktheid heeft te bestijgen:
het werkende, het innige en het schouwende leven. Aan het
geheel is ten grondslag gelegd deze tekst: &#8222;Ziet, de bruidegom
komt, gaat uit, hem te gemoet." De vier deelen van dezen
tekst worden nu achtereenvolgens op elk der trappen toepepast,
telkens in dieper zin. <i>Ziet</i>, d.i.: de mensch moet zich telkens
weer richten op God; <i>de bruidegom komt</i>: God komt den op
Hem ziende tegemoet; <i>gaat uit</i>: de mensch handelend in zijne
betrekking tot God; <i>Hem tegemoet</i>: de ontmoeting van God
en mensch<a href="#13.41">[41]</a>.

<p>Weinig werken van RUYSBROECK vertoonen in hun bouw
eene zoo strenge symmetrie als dit; toch kunnen wij in de
meeste wel iets daarvan terugvinden. Het <i>Boek van den Tabernakel</i>
geeft eene voorstelling van het mystieke leven of van
&#8222;den loop der minnen", gesymbolizeerd in den Tabernakel
en zijne talrijke onderdeelen. <i>Van den twaelf Dogheden</i>,
eer eene zedekundig dan een mystiek geschrift, geeft eene<a name="384"></a>
beschouwing der Christelijke deugd, welker grondslag de
ootmoed wordt genoemd. In <i>Spieghel der ewigher Salicheit</i> ontvangen
wij beschouwingen over het kloosterleven, het Avondmaal
en de soorten van avondmaalgangers. In het <i>Tractaet van
seven Sloten</i> worden de kloosterplichten uiteengezet; doch,
evenals in de bovengenoemde en nog te noemen geschriften,
telkens weer in verband met het gansche mystieke leven en
hier inzonderheid met het schouwende leven. De <i>Vier Becoringhen</i><a title="[margin: verzoekingen.]"><sup>#</sup></a>,
bedoeld in het geschrift van dien naam, zijn:
onbedwongen natuur waaruit zinnelijkheid en wellust voortkomen;
schijnheiligheid; begeerte om met het natuurlijk verstand
alle dingen te willen verstaan, hetwelk tot geestelijken hoogmoed
leidt; bij de vierde &#8222;becoringhe" had RUYSBROECK het oog op
de kettersche secte der Broeders en Zusters van den vrijen
geest, die, innerlijke en uiterlijke goede werken versmadend,
hunne ziel ontledigd van alle andere dingen en slechts met
God vervuld achtend, waanden geene zonde te kunnen doen,
omdat God immers alles in hen werkte. Het <i>boek van den
twaelf beghinen</i> is gewijd vooral aan de Beschouwing. Aanvangend
met eene samenspraak tusschen twaalf begijnen over
de liefde tot JEZUS, handelt het voorts over het Avondmaal,
de vereischten voor de beschouwing, de dwalingen der ketters,
de schepping der wereld, de bedorven natuur van den mensch
enz. De stof moge hier rijk zijn, de samenhang der deelen
laat veel te wenschen over. In <i>Vingherlinc</i> wordt, aanknoopend
bij een bijbeltekst uit <i>de Openbaring</i> waar gesproken wordt
van een &#8222;blickend<a title="[margin: schitterend.]"><sup>#</sup></a> steenken", met kunstige symboliek aangetoond
dat met dit in een ring gevat steentje CHRISTUS
bedoeld is.

<p>Bestaat er dus wel verband tusschen de titels en den inhoud
van RUYSBROECK'S werken, anderzijds zal gebleken zijn hoe
telkens naast en boven dit bijzondere het algemeene zich ver<a name="385"></a>toont.
Dat algemeene zullen wij trachten beknopt samen te
vatten.

<p>Uitgaande van het Wezen Gods, daalt ook RUYSBROECK'S
mystiek af tot den mensch en klimt weer op tot God.

<p>God is het absolute praedicaatlooze Zijn, het &#8222;overwesen",
de &#8222;onghebeelde blootheit"<a title="[margin: ledigheid zonder beelden (vormen).]"><sup>#</sup></a>. <i>Wat</i> God is, gaat boven het
begrip aller schepselen; doch <i>dat</i> Hij is, getuigt Natuur en
Schriftuur en alle Creatuur. Uit Gods eenheid vloeit Zijne
drieheid voort; de geboorte van den Zoon heeft voortdurend
plaats, Gods wijsheid weerspiegelt zich in den <i>Zoon</i>; uit beider
ontmoeting ontspringt hunne minne: de Heilige Geest. Ook
deze wordt voortdurend herboren: steeds is er een nieuw
&#8222;uutgheesten", een nieuwe vloed van eeuwige minne. Al kunnen
wij God niet volnoemen noch volspreken, toch kunnen wij als
zijne voorname eigenschappen onderscheiden: almacht, wijsheid
en liefde, overeenkomend met Vader, Zoon en H. Geest.
Tegenover de eeuwige schepping: het ideëel vóórbestaan der
dingen in God, staat de schepping in den tijd, die eene vrijwillige
daad van Gods liefde is. In zijne voorstelling dier
tijdelijke schepping neemt RUYSBROECK PTOLEMAEUS' wereldstelsel
over, volgens hetwelk de aarde middelpunt des heelals is.
Tegenover de stoffelijke schepping staat de geestelijke: engelen
en menschen. De mensch, kroon der schepping, geschapen
niet uit Gods wezen doch uit niets, is bestemd de plaats in te
nemen die de engelen verloren hebben, terug te vloeien tot
zijn oorsprong: God. Doch eerst langzamerhand zal het hoogere
in hem het lagere kunnen overwinnen, onderwerpen, beheerschen.
De krachten der menschelijke ziel zijn te verdeelen in vier
lagere &#8222;vee-gelijke", en drie hoogere; de lagere zijn: toorn,
begeerte (&#8222;beestelicke" krachten), redelijkheid die mensch van
dier scheidt, en vrijheid van wil. De drie hoogere: memorie,<a name="386"></a>
verstand en wil; met deze drie krachten komen overeen deze
eigenschappen: &#8222;onghebeelde blootheit", &#8222;overste redene" en
&#8222;vonke der ziele", d.i. de aangeboren neiging der ziel tot
haren oorsprong. Door deze eigenschappen staat de ziel in
betrekking tot God en kan zij tot Hem opklimmen. De mogelijkheid
tot vereeniging met God is van eeuwigheid af in onze
ziel gelegd, doch de werkelijke vereeniging met God komt tot
stand eerst in het mystieke leven. In zijn streven naar die verwerkelijking
wordt de mensch belemmerd door de zonde. Zonde
is niet: geneigdheid tot het kwade, doch afwezigheid van strijd
tegen het kwade. In zijne leer aangaande den zondeval, de
zegepraal over dood en duivel en onze loskooping staat
RUYSBROECK op het standpunt der Roomsch-Katholieke kerk.
Echter beslaat CHRISTUS' verlossende werkzaamheid weinig
plaats in zijn stelsel. CHRISTUS, de mensch, is hem vooral,
toonbeeld van het mystieke leven.

<p>Zoo wordt uit het Goddelijk Wezen alles afgeleid, met dien
verstande dat het Goddelijk beeld overal bewaard blijft. Tegenover
en naast het, uit opeenvolgende momenten bestaande, menschenleven
wordt het transcendente begrip van tijdeloosheid, het
&#8222;ewigh nu" in God en Gods werken gehandhaafd. Worden en
bestaan, komen en vergaan zijn slechts vluchtige vormen van
het eenige, eeuwige Zijn; de altijd wisselende eb en vloed van
de diepe en eeuwig ruischende zee der Godheid. De eeuwige
bestaansvorm der Godheid vertoont zich overal in dit grootsche
stelsel als de spitsboog in een kathedraal.

<p>Op dezen grondslag van speculatieve mystiek heeft RUYSBROECK
het gebouw zijner practische mystiek opgetrokken. In die vereeniging
van theorie en practijk ligt voor een deel het eigenaardige
en de verdienste zijner mystiek.

<p>RUYSBROECK neemt drie trappen (&#8222;staten" of &#8222;ordenen") aan
als evenzooveel stadiën op den heilsweg. Wie tot een hoogeren<a name="387"></a>
trap opklimt, moet toch altijd de plichten van den vorigen trap
blijven beoefenen. In het <i>Boec van seven Trappen</i> noemt hij
b.v. als de zeven treden waarlangs de vrome opklimt tot de
zaligheid der beschouwing: 1<sup>o</sup>. eendrachtich ende eenwillich
sijn met den wil ons Heren; 2<sup>o</sup>. willich armoede; 3<sup>o</sup>. reynicheit
der sielen ende suverheit van lichame; 4<sup>o</sup>. ghewarighe<a title="[margin: waarachtige.]"><sup>#</sup></a> oetmoedicheit;
5<sup>o</sup>. edelheit alre doechde ende alre goeder werke d.i.:
begeeren de eere Gods bovenal; 6<sup>o</sup>. een claer insien puer van
gheeste ende van ghedachten; 7<sup>o</sup>. een grondeloos niet weten
van God, &#8222;een versterven ende overliden<a title="[margin: overgaan.]"><sup>#</sup></a> in ene ewighe
onghenoemtheid daer wi ons verliesen". De verdeeling in drieën,
die in het middeleeuwsch leven zoo veelvuldig voorkomt,
schemert ook hier weer door. Want de drie eerste graden
behooren tot het <i>Werkende</i>, de twee volgende tot het <i>Innige</i>,
de beide laatste tot het <i>Schouwende</i> leven.

<p>Tot het Werkend Leven moet de mensch voorbereid worden
door tweeërlei gratie: 1<sup>o</sup>. de &#8222;voirlopende" die den mensch
beweegt, van buiten: door ziekte, leed, goede voorbeelden;
van binnen: door overdenking van Gods lijden, de vergankelijkheid
van het aardsche; 2<sup>o</sup>. de gratie die is &#8222;een heymelic
inwerken Gods" in de ziel. Door Gods inwerking ontstaat dan
de &#8222;caritate", d.i. een minneband tusschen God en de minnende
ziele. Wie deze &#8222;caritate" bezit, heeft volkomen rouw
van zonden, en wie deze heeft, zal trachten zich van zonde
te reinigen om te komen tot een onbesmette conscientie.

<p>Nog is de mensch niet waardig een <i>zoon</i> Gods te heeten;
in afwachting daarvan moet hij trachten zooveel mogelijk een
getrouwe <i>knecht</i> te zijn. Abstinentie, penitentie, eerzame zeden
en heilige werken van buiten&mdash;dat is ongeveer wat door het
werkende leven wordt omvat. Op &#8222;caritate", rechtvaardigheid
en ootmoed, berust het &#8222;gestichte alre doghede ende alre
edelheit". In al die onderscheiden deugden: ootmoed, gehoor<a name="388"></a>zaamheid,
zelfverloochening, lijdzaamheid, zachtmoedigheid,
medelijden, zachtheid, reinheid van ziel en lichaam, moet de
mensch zich aldoor oefenen. Drie machtige vijanden heeft hij
daarbij te weerstaan: de Booze, de wereld, zijn eigen vleesch.
Bijgestaan door de genade Gods moet de mensch in dien strijd
zich staande houden en zijne ziel ordenen als een koninkrijk,
waarin de vrije wil koning is. Deze geheele deugdsbetrachting
wordt aangewezen als navolging van CHRISTUS.

<p>Het Innige Leven staat hoog boven het Werkende, als
&#8222;overlant"<a title="[margin: Hoogland.]"><sup>#</sup></a> boven &#8222;nederlant"<a title="[margin: Laagland.]"><sup>#</sup></a>. Wie in het Innige Leven
wil komen, moet op de bergen wonen waar de Zonne der
Gerechtigheid schijnt. In tegenstelling met het Werkende Leven,
waar voornamelijk de mensch werkt, werken hier God en
mensch gelijkelijk en komen elkander tegemoet.

<p>In het Innige Leven vallen drie stadia te onderscheiden: 1<sup>o</sup> het
kenvermogen des menschen wordt doorschenen met bovennatuurlijke
klaarheid; 2<sup>o</sup> daardoor voorgelicht, moet de mensch uitgaan
in inwendige oefeningen naar gerechtigheid; 3<sup>o</sup> hij moet opklimmen
tot het genieten van de eenheid met God. In het eerste
stadium, waarin RUYSBROECK den invloed der bovennatuurlijke
klaarheid vergelijkt bij den loop der zon, worden weer tal van
deugden beschouwd in de wijze, waarop telkens eene nieuwe
zich uit eene voorgaande ontwikkelt. Het hart wordt door het
inwendig vuur van den H. Geest steeds op en neer gedreven,
opbruisend en neervallend als water waaronder vuur wordt
gestookt. Het hart, gewond door minne, wil telkens zich sluiten,
doch telkens schijnt de zon, CHRISTUS, er in en wordt de
wonde vernieuwd. Vandaar dat een hevige ijver des menschen
hart verteert. Uit dezen ijver wordt hij van tijd tot tijd opwaarts
getrokken in den geest. Dan ontstaan visioenen en revelatiën,
die hij soms wel, soms niet onder woorden kan brengen.
Evenals de hitte afneemt, wanneer de zon het eind van haar<a name="389"></a>
loop nadert, zoo gaat nu ook CHRISTUS zich voor den mensch
verbergen. Droefheid, gevoel van verlatenheid, van twijfel aan
zich zelven maken zich nu van den mensch meester; doch uit
zijn lijden moet hij vreugde scheppen. Vooral moet hij waken
tegen al te groote vreugde over hetgeen hij tot dusver bereikt
heeft; daardoor toch zou hij minder toegankelijk worden voor
het invloeien der genade Gods.

<p>De genade-instorting van het tweede stadium wordt vergeleken
bij eene levende fontein, die uitvloeit in drie rivieren:
1<sup>o</sup> enkelvoudigheid, die alle zielekrachten doordringt; hierdoor
richt de mensch zich op <i>blootheit</i>, d.i. de waarheid, ontdaan
van alle beeld en kleed, vorm en gelijkenis; 2<sup>o</sup> geestelijke
klaarheid, die geene visioenen en revelatiën noodig heeft. Nu
moet de mensch den blik richten op de Godheid; die aanblik
wekt in hem inwendige vreugd, waaruit de derde rivier ontspringt,
nl. &#8222;inghegeeste hitte", die in den wil vloeit, dezen
doet gloeien en branden en hem vervult met minne. Nu moet
de mensch uitgaan met overvloedige liefde tot God en alle
heiligen, tot de zondaren en verkeerde menschen, tot hen
die in het Vagevuur zijn, tot zich zelven en alle goede
menschen.

<p>In het derde stadium is de genade-instorting gelijk aan de
levende ader in de fontein. De mensch ondervindt het &#8222;gherinen"
d.i. het beroeren Gods. De door de genade verlichte rede
tracht nu dat beroeren Gods in het innigste zijns geestes te
beschouwen, doch bespeurt alras dat zij te kort schiet; zij
&#8222;faelgiert in 't voirtgaen". Echter wil de minnende kracht niet
rusten. Van nu af begint een eeuwig verlangen: de ziel ontbrandt
in steeds gloeiender begeerte, maar is nog niet rijp voor
de zaligheid; &#8222;het geschapen vat en can geen onghescapen
goet ghevaten"<a title="[margin: bevatten.]"><sup>#</sup></a><a href="#13.42">[42]</a>.

<p>In het Innige Leven zijn de <i>knechten</i> van het Werkende<a name="390"></a>
Leven tot <i>zonen</i> Gods geworden, doch den eindpaal hebben
ook zij niet bereikt.

<p>In den staat van &#8222;blootheit" kan Gods geest onmiddellijk op
hen werken. Nu eerst kan de mensch geheel opgaan in God,
zooals de rivier die zonder ophouden en wederkeeren altijd
uitstroomt in de zee. In het Schouwende Leven wordt de
mensch geheel lijdelijk; hij rust en gevoelt slechts wat hem
door God wordt aangedaan. Het leven wordt een leven Gods
in den mensch. Op den duur gevoelt de mensch echter dat
hij niet louter lijdelijk kan blijven. Hij wil werken; &#8222;minne en
mach niet ledich sijn". Ook het leven der Godheid is tweeledig:
naar binnen eeuwig rustend, naar buiten eeuwig werkend.
Zoo keert dan de mensch weer terug tot de practijk des levens.
Vol van de zaligheid der Beschouwing, moet hij tevens de
deugden van het Innige en het Werkende Leven betrachten.
Door aldus, in God rustend, onder de menschen te werken,
wordt het leven van den vrome een goddelijk leven dat toch
menschelijk blijft. Zoolang de mensch op deze aarde vertoeft,
zal zijn leven steeds een &#8222;crighen in ontbliven" (streven zonder
volledig verkrijgen) zijn. Zal de schouwer door zijn terugkeer
in de wereld niet veel van zijne innigheid moeten verliezen?
Daarvoor behoeft geen vrees te bestaan. De ziel kan wel alleen
zijn, ook al vertoeft zij in de buitenwereld. Het komt er slechts
op aan, God steeds voor oogen te houden. Door voortdurende
oefening moet de inkeer van den schouwenden mensch een
onbewuste daad worden, evenals b.v. het vormen van letters
voor iemand die schrijft.

<p>RUYSBROECK zelf had het in die kunst ver gebracht. Zijn levensbeschrijver
deelt ons mede, dat het hem, volgens zijn eigen getuigenis,
minder moeite kostte, door contemplatie zijn ziel tot God
omhoog te heffen, dan zijn hand aan zijn hoofd te brengen<a href="#13.43">[43]</a>.

<p>De schouwer moet dus blijven werken; ja, zelfs de zaligheid<a name="391"></a>
der extaze moet hij opgeven, indien hij een medemensen kan
helpen: &#8222;want ware die mensche in also groter jubilaciën of
contemplaciën als Sinte Peter of Sinte Pauwels ye ghewaren,
ende wiste hi enen sieken mensche die noetorftich<a title="[margin: behoeftig.]"><sup>#</sup></a> ware eens
supens<a title="[margin: soep.]"><sup>#</sup></a> oft anders yet, het waer veel beter dat hi liete sine
oefeninghe van jubilaciën ende van contemplaciën, ende diende
dien noetorftighen mensche in meerre<a title="[margin: vermeerdering.]"><sup>#</sup></a> van minnen."

<p>Wij konden hier slechts beproeven een beeld van RUYSBROECK'S
mystiek te geven in eenige groote lijnen en binnen
die omtrekken eenige voorname punten aanwijzen. Veel van het
minder gewichtige moesten wij achterwege laten. Zoo b.v. de
vraag naar de consequentie van RUYSBROECK'S stelsel. Naar het
schijnt, is het niet moeilijk den auteur van zoovele en omvangrijke
geschriften op meer dan eene plaats in tegenspraak te brengen
met zich zelf. Wij willen het wel gelooven, doch achten het bij
de beschouwing van een mystiek auteur van gering belang.

<p>Van meer gewicht is de vraag, in hoever RUYSBROECK'S
werk oorspronkelijk mag heeten. Het slot onzer uiteenzetting
van zijn stelsel zal sommige lezers reeds getroffen hebben
als volkomen overeenstemmend met eene vroeger medegedeelde
uiting van ECKHART. En dat is niet het eenige punt van
overeenkomst tusschen deze twee meesters. In de grondbeginselen
zijner speculatieve mystiek toont RUYSBROECK nauwe
verwantschap met ECKHART, met name in de onderlinge verhouding
van God, den Zoon en den H. Geest. Beiden stellen
visioenen niet hoog. De terminologie van ECKHART vindt men
voor een deel bij RUYSBROECK terug<a href="#13.44">[44]</a>.

<p>Het is zeer wel mogelijk dat de jonge kanunnik van Sinte
Goedele de lessen van den Duitschen meester te Keulen heeft
gevolgd; en in allen gevalle wel waarschijnlijk, dat diens geschriften
invloed hebben gehad op zijne theologische vorming.<a name="392"></a>

<p>Anderzijds heeft, gelijk wij reeds zagen, RUYSBROECK'S persoonlijkheid
invloed geoefend op die van TAULER.

<p>In een zijner oudere preeken zegt TAULER van de broeders
en zusters van den vrijen geest, die volslagen werkeloos willen
blijven om God ongestoord te laten inwerken op hunne zielen,
dat zij niets doen &#8222;recht wie ein Werkzeug ledig ist und auf
seinen Meister wartet wenn er arbeiten will." In een van RUYSBROECK'S
werken wordt van zulke menschen gezegd: &#8222;rechte
alse dat ghetouwe, dat selve ledich es ende sijns meesters beidet,
wanneer hi werken wilt"<a href="#13.45">[45]</a>. De overeenkomst is te treffend om
aan toeval te mogen worden toegeschreven; met het oog op
eene vroeger medegedeelde uiting van een tijdgenoot, zou men
geneigd zijn aan te nemen dat TAULER hier RUYSBROECK heeft
nagevolgd; doch ook het omgekeerde is mogelijk.

<p>Men moet bij dergelijke vraagstukken bovendien steeds rekening
houden met de mogelijkheid eener gemeenschappelijke
bron. Ook hier blijkt de noodzakelijkheid daarvan. Het beeld
van Gods natuur dat der menschelijke ziel ingedrukt is, noemt
ECKHART den <i>Funken der Seele</i> en RUYSBROECK gebruikt, zij
het ook in eenigszins andere beteekenis, de uitdrukking <i>vonke
der siele</i>. Doch ook BONAVENTURA bedient zich in dien zin
gaarne van het woord <i>scintilla</i>. De indeeling der zielekrachten
bij RUYSBROECK gelijkt op die bij ECKHART; doch beiden
kunnen die hebben ontleend aan AUGUSTINUS. De indeeling
der zielekrachten in hoogere en lagere komt bij TAULER zoowel
als bij RUYSBROECK voor; TAULER legt den nadruk vooral op
de <i>begeerte</i> en den <i>toorn</i>, die eveneens bij RUYSBROECK genoemd
worden. Maar ook THOMAS AQUINAS geeft deze indeeling.

<p>Zeker heeft RUYSBROECK de geschriften der kerkvaders wel
gekend en er zijn voordeel mede gedaan. De werken van
S. BERNARD worden meer dan eens door hem aangehaald en
hun invloed vertoont zich o.a. waar RUYSBROECK het Werkende<a name="393"></a>
Leven uiteenzet. Naar de verschillende trappen van godsdienstige
ontwikkeling had S. BERNARD de menschen verdeeld in <i>mercenarii</i>,
<i>servi</i> en <i>filii Dei</i>; RUYSBROECK spreekt evenzoo van
<i>huurlingen</i>, <i>getrouwe knechten</i> en <i>zonen Gods</i>; echter heeft hij
tusschen de tweede en de derde soort die der <i>vrienden Gods</i>
gevoegd.

<p>Voor zijn geschrift <i>Van den Tabernacule</i> heeft RUYSBROECK
gebruik gemaakt van de werken der Fransche mystieken HUGO
en RICHARD van St. Victor<a href="#13.46">[46]</a>.

<p>Heeft RUYSBROECK, onder den invloed van andere mystieken
doch vooral van ECKHART, nooit de geloofsgrenzen overschreden,
welke de Roomsche Kerk geëerbiedigd wilde zien? De beteekenis
van dien mogelijken invloed is moeilijk te bepalen; doch
het schijnt wel dat de vrome prior, in oogenblikken van contemplatie,
soms meer heeft gezegd dan hij voor de Inquisitie
zou kunnen verantwoorden. De vurige drang van zijn gemoed
doet hem meer dan eens den afstand tusschen God en den
mensch vergeten; maar telkens doet de rede hem dan later die
kloof duidelijk zien en brengt zij hem tot de besliste verklaring,
dat de creatuur niet God kan worden en dat men de eenheid
tusschen God en den mensch, waarvan hij spreekt, verstaan
moet slechts &#8222;in minnen", niet &#8222;in naturen".

<p>Na al hetgeen wij vroeger hebben opgemerkt over de kiem van
ketterij welke alle mystiek in zich omdraagt, is er overigens niets
verwonderlijks in, dat wij die kiem ook in RUYSBROECK'S werk
aantreffen. Reeds na zijn eerste werk immers, hadden broeder
GHERAERT en zijne mede-kloosterlingen aanstoot genomen aan
sommige uitingen daarin; om dien aanstoot verder te voorkomen,
schreef RUYSBROECK toen <i>dat Boec der hoechster Waerheit</i>. Misschien
is dat niet overbodig geweest, want in menig later werk
heeft hij de slechte priesters en monniken, en zelfs de &#8222;princen
der heilegher Kerken" niet gespaard<a href="#13.47">[47]</a>. Persoonlijke wrok had zich<a name="394"></a>
licht kunnen verbinden met geloofsijver om den geestverwant
van ECKHART voor de rechtbank der Inquisiteurs te brengen.
Zeker zal het ook in zijn voordeel zijn geweest, dat hij in
zijne werken de Broeders van den vrijen geest zoo fel bestrijdt
en &#8222;hare quade secte ende beestelike costume"<a href="#13.48">[48]</a>. Tot die secte
behoorde waarschijnlijk HEYLWIG, de dochter van den Brusselschen
patriciër BLOEMAERTS, wier verdorven geloof door
RUYSBROECK openlijk bestreden is.

<p>De vraag naar RUYSBROECK'S orthodoxie moge belangrijk
zijn geweest voor zijne tijdgenooten, voor de meesten onzer
is zij van ondergeschikt belang. Gewichtiger is voor ons de
vraag: hoe heeft hij zijn stelsel van mystiek uitgewerkt? Het
is vooral in de uiteenzetting zijner practische mystiek, dat
hij zich vertoont als den grootsten prozaschrijver dien wij in
de middeleeuwen bezeten hebben. Zijne eigen indeeling van
Werkend, Innig en Schouwend Leven zooveel mogelijk in het
oog houdend, zullen wij trachten eenig denkbeeld te geven
van de wijze waarop hij zijne taak heeft volbracht.

<p>In zijne beschouwing van het Werkend Leven treft ons de
hoogheid van gevoel waarmede hij spreekt over de &#8222;veelike"
krachten en lusten in den mensch; de geringschatting van zulke
dingen als spijs en drank, welke de mensch wel moet nuttigen&mdash;maar
zooals de zieke een geneesmiddel. De onafhankelijkheid
van geest waarmede hij spreekt over de waarde van de wetenschap
in vergelijking met het leven; het moet ons, zegt
RUYSBROECK, meer te doen zijn &#8222;om leven dan om weten,
want die vele weet ende niet en leeft, hi verliest den tijt." Zijne
menschenkennis, zijn talent van karakterizeeren en uitbeelding
van het gemoedsleven. Hoe scherp is de blik van dezen man,
die zich toch zoo gaarne aan de wereld en het gewone
menschenleven onttrok, voor de geveinsdheid dergenen die<a name="395"></a>
afkeerig zijn van onthouding en nu zeggen, dat zij &#8222;cranc
ende teder ende edel van complexiën sijn, ende daerom
behoeven si vele gheriefs ende vele ghemacs." Hoe goed heeft
hij de menschen geschetst die lijden aan zelfverheffing, eigenzinnigheid,
die dadelijk kregel worden indien men hun iets in
den weg legt: &#8222;Si en sijn niemene ghevolchsam van gronde,
maer si begheren dat alle menschen haren goetdunkene ghevolchsam
sijn; want si sijn krighelijc ende eenwillich; altoes
dunct hem dat si recht hebben jeghen yeghewelken die hem
contrarie es. Si werden lichte gherenen<a title="[margin: lichtgeraakt.]"><sup>#</sup></a>, ghestoert, toernich,
haestich, scalc, slaghelijc ende onweerdich in woerden, in
werken, in ghelate"<a title="[margin: gedrag, houding.]"><sup>#</sup></a>.

<p>Gevoelig en fraai is dit schetsje der gemengde aandoeningen
die PETRUS vervulden, nadat hij zijn Meester had verloochend:
&#8222;In sinen elendighen doghene keerde hi hem omme ende sach
Petren ane met groter ghenadicheit ende Peter hem weder met
groter bitterheit van herten. Ende inden onderlinghen siene
vernuwede die liefde tusschen hem beiden mere dan si te voren
was, want gracie ende liefde, inwendich rouwe, groet betruwen<a title="[margin: vertrouwen.]"><sup>#</sup></a>,
scande ende sceemte<a title="[margin: schaamte.]"><sup>#</sup></a> dese dingen vervulden sine herte ende
alle sine binnenste; ende sine siele smalt als die snee voir die
sonne ende als was voir een berrende vier. Ende met sijnre
sielen vloyden tranen bitter ende suete, bitter omme sine
sonden, soete ende vol bliscapen omme die trouwe die hi in
Christo ghevoelde: ende aldus was hi vol droefheden ende vol
bliscapen. Hoe dat sijn mach, dat en weet niemen dan dies
ghevoelt heeft."<a href="#13.49">[49]</a>.

<p>Het uitgaan met overvloedige liefde ook tot de zondaren en
verkeerde menschen, waarvan in het Innig Leven sprake is
geweest, zien wij in RUYSBROECK'S hartelijk medelijden met de
menschen die hun eigen geluk niet zien: &#8222;Daer af comt in
den mensche een geestelike compassie, dat hi proeft ende merct<a name="396"></a>
die scade der menschen dat si soe elendich sijn ende soe grote
rijcheit ende ere ende weldicheit besitten mochten ofte si wouden
ende sire hem toe voechden ende Gode soe eerlic ende soe
minlic dienen mochten ende dit al gader verloren blijft. Dit
maect alsoe groten wee, dat nieman vremders<a title="[margin: geen vreemde.]"><sup>#</sup></a> bekennen
en mach."

<p>Maar zelf genoot hij volop van de weelde God te mogen
dienen. Wel is hij zich bewust zijn Schepper nimmer genoeg
te kunnen eeren, doch dat onvermogen, een bewijs van Gods
grootheid, is hem eene reden tot nieuw genot: &#8222;dat is herde
lustelic, dat onse Here ende onse God soe groot is, dat wi
hem nemmermeer ghenoech reverenciën ende waerdicheden en
sellen moghen doen." Hooger rijst zijn vlucht, waar hij den
geestelijken liefdebrand, den hartstocht der minnende ziel onder
woorden tracht te brengen; zoo b.v. in eene passage als deze:
&#8222;dit verberren es ene volmaectheit in alre dogede, want et es een
gebreken<a title="[margin: te kort schieten.]"><sup>#</sup></a> des geestes in minnen, daer hi hem lidende houdet,
ende wert verberret ende verteert in den onbegripeleken ommevange
der eenheit Gods, die met ewegen hongere ende met
ghelosteger niedecheit<a title="[margin: gretigheid.]"><sup>#</sup></a> al dat mint begaept ende verslint ende
verteert in haers selves eenheit." Welk een kracht van gevoel
en wat een durf in dat &#8222;begapen en verslinden", terwijl van
God sprake is.

<p>RUYSBROECK zal, wanneer &#8222;al der sielen crachte in storme
ende in woede" verkeerden, wel zelden of nooit zijn vervallen
tot het loopen, springen en handgeklap, waarin andere mystieken
hunne verrukking lucht gaven; eer zal hij hebben behoord tot
hen die &#8222;zwighen ende smelten van weelden in allen sinnen."
Maar ook voor hem zal op zulke verrukkingen dikwijls de
neerslachtigheid en het gevoel van geestelijke ellende zijn gevolgd,
dat hij zoo goed moet hebben gekend om er anderen
op zoo teedere wijze in te kunnen troosten: &#8222;Voirtmeere, eest<a name="397"></a>
dat gi traecheit, zwaerheit ende droefheit ghevoelt inder naturen,
ende dat ghi sijt sonder smake ende lost, ende sonder drift
te gheesteliken dinghen, arm, ellendich, begheven<a title="[margin: eenzaam.]"><sup>#</sup></a> ende ghelaten
in allen troeste van Gode, in verdriete, sonder smake
ende lust tot enigher oefeninghen van buten ofte van binnen,
ende alsoe zwaer ofte ghi doer die erde sinken sout: en ontsiet
u niet, maer gheeft u over in die handen Gods ende begheert
dat sijn wille ende sijn eere ghescie. Die donkere bedroefde
wolkene die sal sciere overliden, ende dat licht der claer sonnen
ons Heren Jhesu Christi sal u bescinen in meere troest ende
gracien dan ghi noyt te voren ghevoelet<a title="[margin: ghevoeldet.]"><sup>#</sup></a>."

<p>Hij heeft wel geweten hoe zulk een van God verlaten mensch
verlangt, ontbonden te worden van den kerker zijns lichaams,
hoe de balling het &#8222;vaderland daarboven zoekt" (VONDEL): Soe
slaet hi sijn inwendighe oghen op ende scouwet die hemelsche
sale vol glorien ende vrouden ende sijn lief ghecroent daer
binnen, uytvloyende in sine heilighen in riker weelden ende<a title="[margin: en dat.]"><sup>#</sup></a>
hi des derven moet. Hier comen bi wilen in selke menscen
uutwendighe tranen ende groet verlanghen. Soe siet hi neder
ende merket dit ellende daer hi in ghekerkert es ende dies hi
niet ontgaen en mach: soe vloyen tranen van droefheden ende
van jammere"<a href="#13.50">[50]</a>.

<p>Toen RUYSBROECK zelf door kracht van geestelijke oefening
en bespiegeling erin geslaagd was, zijne ziel te ontledigen van
het lagere, haar te maken tot &#8222;een levende spieghel" waar het
goddelijk licht in scheen, toen kon hij, van het Schouwende
Leven getuigend, schrijven: &#8222;Ende hier omme heeft ons God
ghegheven een leven boven ons ende dat is een godlic leven.
Dat en is anders niet dan scouwen ende staren ende in bloter
minnen cleven ane Gode, smaken ende ghebruken<a title="[margin: genieten.]"><sup>#</sup></a> ende versmelten
in minnen ende altoes vernuwen in dat selve. Want
daer wi verhaven sijn boven redene ende boven al onse werke,<a name="398"></a>
in bloet ghesichte, daer werden wi ghewracht vanden gheeste
ons Heren; ende daer ghedoghen wi dat inwerken Gods ende
werden verclaert in godliker claerheit, ghelikerwijs dat die locht
verclaert wert met den lichte der sonnen ende alse dat yser
doergaen wert met crachte ende met hitten des viers, alsoe
werden wi ghetransformeert ende doerdraghen<a title="[margin: doortrokken.]"><sup>#</sup></a> van clairheiden
in claerheiden, in dat selve beelde der heyligher Drivoldicheit."

<p>Maar altijd bleef het een &#8222;crighen in ontbliven"; want de
hoogste klaarheid die de mensch hier op aarde bereiken kon,
hoe ver bleef zij toch steeds van de klaarheid der heiligen!
&#8222;Want die scaduwe Gods verlicht onse inwendighe woestine;
mer op die hoghe berghe inden lande der gheloeften daer en
is gheen scaduwe: nochtan eest al één sonne ende éne clairheit
die onse woestine verlicht ende oec die hoghe berghe; mer die
staet der heilighen is doerschinich ende glorioes ende hierom
ontfaen si die claerheit onghemiddelt; mer onse staet is noch
sterfelic ende grof ende dit is dat middel daer die scaduwe ave
comt die onse verstandicheit alsoe bescaduwet, dat wi Gode
noch hemelsche dinghen niet bekennen en moghen also clairlic
als die heylighen doen"<a href="#13.51">[51]</a>.

<p>In meer dan een der hier aangehaalde stukken zal de lezer
reeds zelf de zachte welluidendheid of de kracht, de hooge
vlucht en den breeden zwaai van RUYSBROECK'S proza bewonderend
hebben opgemerkt. Toch schijnt het mij wenschelijk
een blik te slaan ook op eenige deelen en op het samenstel
van zijn werk om daardoor den kunstenaar in zijne wijze van
werken iets beter te leeren kennen.

<p>Een gewone karaktertrek van het middeleeuwsch proza, het
veelvuldig zinsverband met &#8222;ende", zooals men het nog kan
opmerken bij elk kind dat iets vertelt, vertoont zich ook in
dit proza. Niet zelden ook bedient RUYSBROECK zich van de,
hiermede verwante, eenvoudige opsomming; zoo b.v. in:<a name="399"></a>
&#8222;Want willen wi verduldich sijn ghewaerlic, soe en sal ons
gheen dinc moghen ontsaten<a title="[margin: onrustig maken.]"><sup>#</sup></a>, noch verlies van den ertschen
goede, noch van vrienden, noch van maghen, noch van siecte,
noch scande, noch doot, noch leven, noch vaghevier, noch
duvel, noch helle<a href="#13.52">[52]</a>." Soms geeft hij regelmaat aan zijn proza
door een deductieven schrijftrant, als in: &#8222;aldaer verliesen wi
ons selven in die woeste idelheit<a title="[margin: leegte.]"><sup>#</sup></a>, ende al verliesende ons
selven vinden wi die salecheit, ende al vindende verkiesen wi,
ende al verkiesende werden wi vercoren" enz.<a href="#13.53">[53]</a>. Elders zien
wij hem parallellisme en tegenstelling aanwenden om meer
kracht en scherpte te bereiken: &#8222;Hi arbeit sere in minnen,
want hi siet sine raste. Hi is pelgrim ende hi siet sijn lanscap.
Hi stridet in minnen om victorie, want hi siet sine crone."
Sprekend van het afkoopen der zonden voor geld zegt RUYSBROECK:
&#8222;Ende aldus heeft ieghewelc dat hi begheert: de duvel
de siele, de bisscop dat ghelt, de dore<a title="[margin: dwaze]"><sup>#</sup></a> mensche sine corte
ghenoechte." Tegenstelling vinden wij b.v. in: &#8222;Hi heeft hem
ghenedert ende ons ghehoecht, hem ghearmt ende ons gherijct,
hi heeft hem versmaet ende ons gheëert. Maer al heeft hi hem
ghenedert, hi en heeft hem niet ontedelt<a href="#13.54">[54]</a>."

<p>Zoo leerde RUYSBROECK, waar sterke aandoening hem dreef
tot schrijven, die aandoening beheerschen en haar verklanken
tot breedgolvende zinnen als deze over JEZUS' dood: &#8222;doen
verdonkerde die locht, want die roedekene worden te broken<a title="[margin: verbroken.]"><sup>#</sup></a>,
die edele speciboem wart ontwe<a title="[margin: doormidden.]"><sup>#</sup></a> ghescoert, die overste crachten
sijnre zielen worden ghesceden van den nedersten, sine sinne
verghinghen, sine ziele sciet van den live, die doet bevinc dat
leven, dat leven verwan die doet, die Apostelen hadden hare
licht verloren, die oude wet<a title="[margin: geloof (der Joden).]"><sup>#</sup></a> verloes oec hare licht, die sonne
liet hare scinen ende die locht was vol nevels der onbekinnessen<a title="[margin: onverstand.]"><sup>#</sup></a>&mdash;maer
onse dach ginc op daer wi eweleke inne
ghesien<a href="#13.55">[55]</a>."<a name="400"></a>

<p>Welk een indruk maakt hier, na die opsomming der verschijnselen
van duisternis en vernietiging, dat juichende slot.

<p>Onder de eigenaardigheden van RUYSBROECK'S stijl moet ook
het rijmend proza genoemd worden.

<p>Het beginrijm of de alliteratie schijnt in zijn werk niet vaker
voor te komen dan de aard onzer taal met zich brengt; doch het
eindrijm is zoo veelvuldig, dat wij hier wel aan opzet moeten
denken. Het eindrijm vertoont zich zoowel aan het slot van
opeenvolgende zinnen als van opeenvolgende woorden, zoowel
in: &#8222;ende soe hi hem selven naerre <i>bekint</i>, so hi hem in der
waerheit meer te versmadene <i>vint</i>," als in: &#8222;kinneloos ende
minneloos," &#8222;verstout ende verout". Op menige plaats (vooral
in <i>Spieghel der Salicheit</i> en <i>Rike der Ghelieven</i>) vinden wij
rijmende verzen tusschen het proza in, doch hunne aanwezigheid
kan bezwaarlijk verklaard worden uit eene verheffing van
stemming, uit meer innigheid of gloed. Soms zelfs wordt de
neiging tot rijmen RUYSBROECK tot last; aan het slot van een
berijmd gedeelte van zijn werk immers zegt hij:

<p class="quote">Nu moet ic rimen laten bliven
Sal ic scouwen clare bescriven<a href="#13.56">[56]</a>.
</p>

<p>In dit aanwenden van parallellisme, tegenstelling en rijmklanken
zal RUYSBROECK waarschijnlijk ten deele het voorbeeld
hebben gevolgd, hem gegeven door de kerkvaders, wier werken
hij kende. Immers in het proza b.v. van S. BERNARD,
van BONAVENTURA, van de beide VICTORS vinden wij die
eigenaardigheden evenzeer; waarschijnlijk ook wel in dat der
oudere kerkvaders, die hun stijl hadden gevormd onder den
invloed der klassieke schrijvers<a href="#13.57">[57]</a>.

<p>Zijn RUYSBROECK'S verzen ook meerendeels zwak, in zijn
proza toont hij zich een waarachtig dichter. Zijn levendig en<a name="401"></a>
fijn gevoel, zijn vlugge en sterke verbeelding, zijn gave
van waarneming en voorstelling, de schoonheid zijner
taal geven hem alleszins recht op dien eerenaam. Het is
niet vreemd, dat hij, die in het lagere slechts een verschijningsvorm
van het hoogere ziet, gedurig van het lagere
tot het hoogere opklimt, of dat lagere verheft door eene
gelijkenis.

<p>Een enkele maal doet hij daartoe een greep in den R.-K.
eeredienst, liefst ontleent hij zijne voorbeelden aan de natuur
of aan het dagelijksch leven. De tabernakel, die in middeleeuwsche
kerken op het altaar placht te staan en diende
ter bewaring van de hostie, gaf RUYSBROECK aanleiding tot
eene breed uitgewerkte symbolische voorstelling. Met een onuitputtelijk
geduld en een liefdevolle uitvoerigheid, die aan
de miniatuurschilders herinneren, met eene hooge mate ook
van subtiel vernuft, heeft hij alle deelen en onderdeelen, alle
onderdeeltjes en deelen van onderdeeltjes van het sacramentshuis
geestelijk verklaard: de tabernakel moet staan &#8222;in een
kerckhof", &#8222;dat es een sedelec leven van buten met al dien
dat daer toe behoort"; om dat kerkhof moeten staan zestig
kolommen: &#8222;bi den colummen verstaet men starke begerte tot
allen den gheboden Gods ende tot allen den seden ende der
oefeninghen diere<a title="[margin: welke.]"><sup>#</sup></a> men pleghet in der heileger kercken".
Deze kolommen moeten bedekt worden met zilveren platen,
&#8222;dat es met goeden levene ende met eersamer wandelingen"
enz. enz. Het behoeft geen betoog, dat deze voortgezette symboliek
op den duur voor een hedendaagsch lezer vermoeiend
eentonig en daardoor vervelend wordt; doch voor RUYSBROECK'S
tijdgenooten zal de beschrijving en verklaring van een zoo
kostelijk sacramentshuis zeker onderhoudend en aantrekkelijk
zijn geweest.

<p>Kostelijke tabernakels zooals de hier beschrevene gaf de<a name="402"></a>
werkelijkheid tenauwernood, gaf het eenvoudig klooster te Groenendale
zeker niet te zien; doch een stap buiten de muren
bracht den prior in den kloosterhof, waar hij zoo menigmaal aan
het wieden was, al trok hij in verstrooidheid de heilzame kruiden
wel eens mede uit, en rondom het klooster lag Gods vrije
natuur in rijke verscheidenheid en stille pracht. In den boogaard
en op de mossige glooiingen, onder de wuivende kruinen van
het Soniën-bosch, zal wel menigmaal een bloem, een plant of
een dier RUYSBROECK'S verbeelding gaande hebben gemaakt.
Zoo heeft hem de zonnebloem getroffen in haar volgen van
de zon: &#8222;Alse die sonne opgeet in oriënten, soe ontpluct hare<a title="[margin: ontsluit zich.]"><sup>#</sup></a>
de goutbloeme jegen die raeien<a title="[margin: stralen.]"><sup>#</sup></a> der sonnen, ende keret hare
altoes omme al neighende jegen de hitte der sonnen, tote in
occidenten. Ende in der nacht luuct si hare toe, ende verberget
hare varuwe ende ontbeidet weder der sonnen opganc. Alsoe
gelikerwijs sele wi, overmids ghehoersamheit, onse herte ontpluken
jegen dat inscinen der gracien Goeds, ende oetmoedichlike
al nigende sele wi der gracien Goeds volgen, alsoe
lange als wi die hitte der minnen ghevoelen. Ende alse dat
inscinen der gracien sijn nuwe beroeren ophoudet ende wi
hitte van minnen lettel ochte niet gevoelen: dat es die nacht,
dat wi onse herte selen toe luken jegen al dat ons becoeren<a title="[margin: in verzoeking leiden.]"><sup>#</sup></a>
mach; ende alsoe sele wi die goutvarwe der minnen in ons
beluken ende ontbeiden enen nuwen opganc der sonnen, met
nuwen lichte in nuwen beroerne<a href="#13.58">[58]</a>."

<p>Elders vergelijkt hij CHRISTUS' deugden bij de leliën van
dale; de natuur die den geest volgt, is vrij, gelijk de vogel in
het woud en dartelt in de minne als de visch in het water.
God is &#8222;uutstortende ende vloeyende ghelijc der wilder see,
met onbegripeliker weelden in alle die ghene die sijns ontfanclijc
sijn ende weder ebbende is ende intreckende in die wilde see
sijner enicheit." Als een heete bron &#8222;alsoe ghelikerwijs werct<a name="403"></a>
dat inwendighe vier des heylichs Gheests. Het drivet, ende
stoket ende jaghet dat herte ende alle die crachte der sielen
tot den walle<a title="[margin: koken.]"><sup>#</sup></a> dat is Gode te dankene ende te lovene." Een
mensch die zich &#8222;wel regeeren" wil, moet doen als de wijze
bij: &#8222;si woent in der enicheit, met vergaderinghen haerre
gheselscap, en vaert ute, niet in storme, mer in stillen ghesaten
wedere, in schinen der sonnen, op alle die bloemen daer men
soeticheit in vinden mach. Si en rust niet op ghene blome
noch op ghene scoenheit ofte soeticheit; mer si trect daer ute
honich en was, dat is soeticheit en materie der claerheit, en
voeret in die vergaderde enicheit, op dat sy vruchtbaer werde
tot groter nutticheit." Zoo moet ook de wijze mensch doen en
&#8222;niet rusten op ghene bloemen der gaven, maer al gheladen
met danke en met love weder vlieghen in die enicheit, daer si
met Gode rusten en wonen wilt"<a href="#13.59">[59]</a>.

<p>Menigmaal ook vindt RUYSBROECK stof voor zijne gelijkenissen
in eigen omgeving en het dagelijksch leven.

<p>De oefening in deugd vergelijkt hij bij een penning van fijn
goud; doch ieder moge onderzoeken of zijn goud van goed
allooi is en het volle gewicht heeft en aan weerszijden wel
gemunt. In ons deugdzaam leven moeten wij allerhande sier
van deugden weven, zooals vogelen en bloemen en gulden
sterren geweven staan in de gordijnen van den tabernakel. De
reinheid des harten &#8222;ghelijct men der lampten bernender oliën,
die hare vlamme gheeft opwert te hemele: alsoe doet die suvere
herte die beneden besloten is yeghen die werelt ende boven
open die gracie Gods t'ontfane."

<p>CHRISTUS' beeld moeten wij drukken in ons hart en onze
zinnen, in ons lichaam en onze ziel, zooals men een zegel
drukt en vormt in het was. De gratie Gods in de ziele is gelijk
eene kaars in een lantaarn of glazen vat, want zij verlicht en
verklaart en doorschijnt het vat, nl. den goeden mensch. Als<a name="404"></a>
God zich van ons afwendt, dan doet hij met ons: &#8222;recht alsof
een mure stonde ghemaect tusschen hem ende ons."

<p>Welk eene kracht ontwikkelt RUYSBROECK'S beeldende zinnelijkheid,
waar hij zijn hoorders voor oogen wil brengen,
hoe groot Gods genadevolle vergevensgezindheid is: &#8222;al waer
alle die werelt een gloet van viere ende dat midden in dat
vier een vese<a title="[margin: vezel.]"><sup>#</sup></a> van een linen cleet laghe, soe en ware die
vese niet alsoe bereet te aensteken, als God bereet is den
sondaer sijn sonden te vergheven, als hem sijn sonden ghewaerachtich
leet sijn<a href="#13.60">[60]</a>."

<p>Het valt bezwaarlijk te ontkennen, dat deze prozadichter, waar
hij zijne gelijkenissen aan het dagelijksch leven ontleent, voor ons
gevoel soms de grenzen der kieschheid te buiten gaat, doch
men moet daarbij in het oog houden dat tusschen het hoogere
en het lagere, vooral tusschen het hemelsche en het aardsche,
in de middeleeuwen niet zulk een afstand lag als thans. RUYSBROECK
vergelijkt iemand die waant één te zijn met CHRISTUS
bij een slapenden hond &#8222;dien droomt dat hi heeft een stucke
vleeschs in sinen mont" en &#8222;alse hy ontwaket, soe en heeft hi
niet." Die vergelijking zou men desnoods ook met ons gevoel
van kieschheid in overeenstemming kunnen brengen door te
wijzen op het minderwaardige van hem die slechts <i>waant</i> met
CHRISTUS één te zijn. Doch tenauwernood zal nog één hedendaagsch
lezer behagen scheppen in die talrijke andere beelden
en gelijkenissen die ons naar de keuken en den refter (eetzaal)
verplaatsen. De tekst: &#8222;dit is mijn vleesch en mijn bloed" en
de hostie als symbool van CHRISTUS gaven, trouwens niet aan
RUYSBROECK alleen, gereede aanleiding tot het vormen van
beelden en gelijkenissen. Zoo zegt JEZUS tot den mensen:

<p class="quote">Myn vleysch is wel gebraden
Aent cruce om uwe ghenaden.<a name="405"></a>
</p>

<p>&#8222;De edele tarwebloem, d.i. JEZUS, is ons gegeven door
MARIA; God heeft de olie zijner barmhartigheid in MARIA
uitgestort; de Heilige Geest heeft dat tarwemeel en die olie
samengekneed en voor ons gemaakt en gebakken het zoetste
brood dat ooit bestond, spijze der engelen en der menschen.
Dit brood is gebakken in den oven, dat is in het lichaam
der zuivere maagd MARIA, die wel doorheet was met het vuur
der caritate." De zachtmoedige lijdzaamheid van CHRISTUS vergelijkt
RUYSBROECK bij &#8222;den cleinen oesteren die in sculpen
ligghen also cleine als eens menschen naghel". CHRISTUS wil ons
geheel in zich opnemen, zijn honger is onmatig groot, &#8222;want
hi is een ghierich slockaert<a title="[margin: begeerige schrokker.]"><sup>#</sup></a> ende heeft den mengherael"<a title="[margin: geeuwhonger.]"><sup>#</sup></a>

<p>Konden wij slechts zien, welk een gretige begeerte CHRISTUS
heeft naar onze zaligheid, &#8222;wi en mochten ons niet onthouden<a title="[margin: weerhouden.]"><sup>#</sup></a>,
wi en souden hem in die kele vlieghen." Hier schijnt de auteur
zelf beseft te hebben dat hij de grens der kieschheid ook voor
dien tijd had overschreden, want hij verontschuldigt zich
eenigszins door te zeggen: &#8222;al luden mine worde wonderlike,
die mynnende die verstaen my wel"<a href="#13.61">[61]</a>.

<p>Gelijkenissen als deze zijn in verhouding tot alle overige
niet talrijk; zoo is ook de toon van RUYSBROECK over het
algemeen zacht en waardig, doch een enkele maal klinken er
forscher klanken: &#8222;arme rasende mensche", &#8222;verscoven<a title="[margin: verstooten.]"><sup>#</sup></a> ende
verblinde mensce", &#8222;onwaerdich boeve", &#8222;onverstandich esel"<a href="#13.62">[62]</a>.

<p>Wij zouden noch het een noch het ander willen missen,
want wij krijgen daardoor RUYSBROECK'S beeld vollediger te
zien. En ook, doordat hij zich van tijd tot tijd laat gaan, toont
deze Nederlander die zich zoo gaarne uit de wereld in het
innerlijk zieleleven terugtrok, toch niet misdeeld te zijn van
dien volkshumor dien wij in den <i>Reinaert</i> en andere Dietsche
werken genieten.

<p>Hoe aardig drijft hij den spot met de hoovaardij der rijke<a name="406"></a>
vrouwen: &#8222;si maken ane hare hoefde bulte van hare, dat sijn
des duvels neste daer si in sculen. Maer dunct hen dat si edel
sijn van gheboerte, so moeten se hebben ane hare anschine
cromme hoerne alse gheiten, daer si den duvel mede gheliken.
Ende dan gaense hen spieghelen ochte si scoen ghenoech sijn
den duvel ende der werelt te behaghene"<a href="#13.63">[63]</a>. De geveinsden
en hoovaardigen vergelijkt hij bij de blaas &#8222;die vol is van losen
winde; als men se duwet ende perst, so gheeft si enen luud
die ongracelic is te hoirne"<a href="#13.64">[64]</a>. Nonnen die zich opsieren met
zilveren gordels en allerlei rinkeltuig doen hem denken aan
&#8222;ene hinne<a title="[margin: hen.]"><sup>#</sup></a> met bellen"<a href="#13.65">[65]</a>.

<p>Uit denzelfden volksgeest die dezen lichten spot voortbracht,
werd echter ook eene vergelijking geboren als deze: &#8222;wanneer
een groot coninc oft een wijs lantshere varen wilt in pelgrimagien,
in verren lande, soe roept hi sine ghenoten<a title="[margin: pairs.]"><sup>#</sup></a> te gader, ende
beveelt hem sine lant, sijn volc, sijn kynder ende sine familie,
dat si al dat regeren ende bewaren in payse ende in vreden
tote dier tijt dat hi weder comt in sijn lant. Alsoe ghelikerwijs
Christus, die ewighe wysheit Gods, coninc der coninghen ende
heer alre heren, doen hi sine pelgrimagie gedaen hadde in
dese ellendighe werelt, doen woude hi varen in sijns Vaders
lant ende ten lesten daghe weder comen ten ordele. Ende hier
omme, voir dien dach dat hi sterven woude, doe stichte hi
ene grote feeste dat was een avonteten. Ende daer toe node hi
die meeste princen der werelt, dat waren sine Apostelen...."<a href="#13.66">[66]</a>.

<p>Dat is dezelfde geest waaruit vijf eeuwen vroeger het Oud-saksisch
heldendicht <i>Hêliand</i> was voortgekomen.

<p>Wat ons dan ten slotte in RUYSBROECK het sterkst treft, dat
is het ruime van zijne persoonlijkheid en zijn werk. In beide
is &#8222;nederlant" en &#8222;overlant", al woont hij liefst op de tergen,
waar de zonne der gerechtigheid schijnt. Hij ziet de huurlingen<a name="407"></a>
en knechten, maar ook de vrienden en zonen Gods. Zijn blik
omvat de zonnebloem, den slapenden hond die van vleesch
droomt, de bij die beladen van bloem tot bloem vliegt,
maar ook een groot koning en de wilde zee en de zon in
haar loop door de ongemeten ruimten. Hij schuwt de menschen,
doch blijft ze liefhebben; zijne menschenkennis heeft zijne
menschenliefde niet uitgedoofd, al openbaart die liefde zich
op eigenaardig-middeleeuwsche wijze. Hij kent het gevoel van
geestelijke ellende, maar ook het zwijgend wegsmelten van
innerlijke weelde.

<p>RUYSBROECK is de eerste Nederlander, die in de volkstaal
een ideaal levensgeheel heeft ontworpen, dat slechts paste voor
kloosterlingen, doch dat ook voor hen, die in de wereld bleven,
veel goeds, edels en schoons bevatte. Tegenover den toenemenden
drang naar verlichting des verstands heeft hij de ontwikkeling
van het zedelijk en godsdienstig gemoedsleven gesteld;
tegenover het &#8222;kennen" het &#8222;minnen", zooals reeds kort na
zijn dood door een zijner vereerders werd getuigd; tegenover
het &#8222;mate is goet t' allen spele"&mdash;het &#8222;wiselose", het bovenmatige,
den hartstocht, zij het ook slechts in het streven der
ziel naar éénheid met God. Hij heeft zijn levens-ideaal niet
opgetrokken tot één grootsch gebouw, doch het verwerkt tot
een aantal grootere en kleinere taalmonumenten, die ons niet
zelden treffen door schoonheid van lijn en fijnheid van uitvoering.
Ook in dat taalwerk is &#8222;nederlant" en &#8222;overlant":
het vlakke, dat wel eens plat wordt; de liefelijk opwaarts
glooiende landen; de hooge toppen, waar de auteur zich in
de nevelen verliest: de &#8222;hoge materiën", waarvan hij beseft
dat een schrijver ze slechts kan &#8222;voirt bringhen met woorden
also verre als ment woorden mach"<a href="#13.67">[67]</a>.

<p>Dozijnen bij dozijnen handschriften zijner werken bewijzen
welk een invloed zijne mystiek moet hebben geoefend. Die<a name="408"></a>
invloed beperkte zich niet tot de grenzen van het Dietsche
taalgebied, noch tot des schrijvers taalgenooten, maar strekte
zich uit tot Neder- en Opper-Duitschland en was krachtig nog
in de 16<sup>de</sup> eeuw, toen zijne werken veelvuldig in de kloosters
werden gelezen en in eene Latijnsche vertaling toegankelijk
gemaakt ook voor hen, die geen Dietsch verstonden.

<p>In RUYSBROECK heeft de Dietsche mystiek haar voornaamsten
vertegenwoordiger gevonden. Ja, HADEWYCH is hem vóór
geweest. Maar, is HADEWYCH de leeuwrik, de &#8222;hemellawerke"
opwaarts wiekend op de vleugelen van haar lied en vaak zich
verliezend in het blauwe&mdash;RUYSBROECK is de nachtegaal, immers
ook een zanger van &#8222;minne", zijn smeltend lied, zijn storm
van geluid orgelend in de stilte van het Soniën-bosch.

<p>Het werk van RUYSBROECK is een der hooge toppen in het
land onzer literatuur en dus zou het begrijpelijk zijn, indien
wij daarmede dit deel van ons werk besloten. Wij hebben echter
goede reden het niet te doen, want: meer dan RUYSBROECK is hier.

<p>Omstreeks 1360 werd een groot deel van het Oude Testament
in de volkstaal te boek gesteld<a href="#13.68">[68]</a>.

<p>De vertaler was blijkbaar een niet-geordend geestelijke,
misschien een Vlaming, zeker een vroom man; ook een ontwikkeld
man, wien de brieven van PAULUS, eenige kerkvaders,
MAERLANT'S <i>Spieghel</i> en <i>Rijmbijbel</i> bekend waren, en die zijne
vertaling kon toelichten met behulp der <i>Scolastica</i> en van andere
werken. Vroeger had hij reeds eene Dietsche overzetting geleverd
van het <i>Passionael</i> (de &#8222;Legenda aurea").

<p>Van het karakter zijner vertaling valt weinig te zeggen,
zoolang wij niet weten, welke redactie der <i>Biblia Vulgata</i> door
hem gebruikt werd. Echter deelt de vertaler zelf in den
proloog ons mede dat hij voornemens is, het Latijn &#8222;ghetrouwelic
te dietschen ... die lettere houdende van woorde te<a name="409"></a>
woorde ofte van zinne te zinne of van beyden onderminghet,
so dattet die liede verstaen moghen na den sede van onsen
lande"<a href="#13.69">[69]</a>. Bovendien vallen er in of naar aanleiding van zijn
werk andere dingen op te merken die vermeldenswaard schijnen.

<p>De vertaler was een man van orthodoxe vroomheid die meer
dan eens verklaart, dat hij niet van zins is iets te doen &#8222;dat
jeghen Gode ofte jeghen die heilighe kerke zi." Maar juist
daarom vervulde hem het onbetamelijk en onzedelijk gedrag
van vele priesters en leeken met des te meer droefheid. Hij
ergert zich aan de leeken die, op feestdagen nog wel, in de
taveernen spelen, dansen en reien; aan de priesters die in plaats
van het volk te leeren, ook door hun voorbeeld, het volk
door hun kwaad voorbeeld verderven, die &#8222;amiën" houden en
argelooze vrouwen ten val brengen. Daarom was het hem
&#8222;langhe in 't herte geweest", het &#8222;fundament van der scrifture"
te verdietschen, in de hoop dat menig ongeleerde er zijn
voordeel mede zou doen. En ook, hij acht zich niet gerechtigd
het talent dat God hem geschonken heeft ongebruikt te laten.
Zoo heeft hij dan het werk ondernomen met vreezen en beven,
in het diepe besef van de zwaarheid der taak; en hij zou haar
misschien niet voleindigd hebben, indien zijn vriend JAN TAY
er niet op had aangedrongen<a href="#13.70">[70]</a>.

<p>Onder de mystieken van dien tijd zal men dezen vertaler
wel niet moeten zoeken. Ware het zoo, dan zou dat toch uit
zijn spraakgebruik moeten blijken, en dat is niet het geval.
Toch moet er wel eenige geestverwantschap tusschen hen en
hem hebben bestaan. Het Hooglied en de Openbaring, twee
Bijbelboeken, bij de mystieken in eere, worden ook door hem
hoog gesteld<a href="#13.71">[71]</a>. Tegenover de priesters toont hij dezelfde
onbeschroomde vrijmoedigheid als JAN VAN LEEUWEN en
RUYSBROECK. Zijn wantrouwen in de geestelijke leiding der
priesters brengt hem tot het verdietschen van het Oude Testa<a name="410"></a>ment,
dat hij den leeken in handen wil geven, opdat zij daar
mogen vinden wat de priesters hun onthouden<a href="#13.72">[72]</a>. Een streven
naar ontwikkeling van een zelfstandig godsdienstig gemoedsleven
ziet men immers ook bij de mystieken, al mag het de
vraag heeten of RUYSBROECK den Bijbel in de handen der
leeken zou hebben gewenscht.

<p>Wat ons in dezen vertaler ten slotte treft, is het rustig zelfvertrouwen,
waarmede hij spreekt over de ontvangst, die hem
en zijn werk wacht van de zijde der geestelijkheid. Hij beseft
zeer wel, dat het sommige &#8222;clercken" zal ergeren &#8222;dat men
die heymelicheit der scrifturen den ghemenen volc ontbynden
soude"; dat zijn werk zal worden &#8222;benijd en beknaagd door
dolle honden"&mdash;maar God kent de bedoelingen, waarmede
dit werk ondernomen is, en daarom zal hij met DAVID hopen
op God en niet ontzien wat de menschen hem aandoen<a href="#13.73">[73]</a>.
Hier spreekt een dergelijk vertrouwen op God en het eigen
geweten, als wij vroeger opmerkten bij den onbekenden leek
en als later in de dagen der Kerkhervorming zoo menigmaal
zal gehoord worden.

<p>Het is wel opmerkelijk, dat van deze Bijbelvertaling, naar
het schijnt, geen enkel afschrift der 14<sup>de</sup> eeuw is overgebleven,
terwijl er dozijnen afschriften der 15<sup>de</sup> eeuw bestaan. Mag men
aannemen, dat de geestelijkheid het werk onderdrukt heeft?
Zoolang daarvoor geen enkel bewijs bestaat, natuurlijk niet.
Doch in allen gevalle blijkt uit de afschriften, dat deze Bijbelvertaling
ter kennisse van anderen is gekomen, zij het waarschijnlijk
van slechts weinigen. Daarmede was een edele kiem
in de ziel van ons volk gelegd, die er zich zou ontwikkelen
met de langzaamheid die groote zaken past.<a name="411"></a>

<hr>

<h3>AANTEEKENINGEN.</h3>

<p class="footnote">[Voetnoot <a name="13.1">1</a>: <i>Der Ystoriën Bloeme</i> in de uitgave van A.C. OUDEMANS SR.
Het tweede werk is als <i>Fragment van een oud berymd passionael</i>
uitgegeven door WILLEMS in <i>Belg. Museum</i>, IX, 418 vlgg.

<p class="footnote">Vgl. <i>Der Ystoriën Bloeme</i>, vs. 2229-'30, 3554; <i>Belg. Mus.</i>, IX,
424, vs. 184.]

<p class="footnote">[Voetnoot <a name="13.2">2</a>: <i>Van Sinte Lutgart</i> uitgeg. door BORMANS in <i>Dietsche Warande</i>,
III&mdash;IV. <i>Van Sinte Christina</i> eveneens door BORMANS. Vgl. over de
hss. ook: <i>Tijdschr. v. N. T. en L.</i>, IX, 161 vlgg. <i>Leven van Sint
Amand</i> uitgeg. door BLOMMAERT. Over de bronnen van dat werk
TE WINKEL a. w. bl. 279. Over het hs. nog <i>Tijdschr. v. N. T. en L.</i>,
X, 158. Het <i>Leven van S. Kunera</i> in <i>Middeln. Ged.</i> (ed. DE PAUW),
I, 247 vlgg.; het hs. schijnt uit de 15e eeuw, de taal en de rijmen
wijzen naar de 14e eeuw.]

<p class="footnote">[Voetnoot <a name="13.3">3</a>: Over broeder GERAERT'S werk vgl. <i>Willem van Afflighem's
Leven van Sinte Lutgart</i> (ed. VAN VEERDEGHEM), Inl., XVII,
XXXVIII-XXXIX.]

<p class="footnote">[Voetnoot <a name="13.4">4</a>: Vs. 1341 2.]

<p class="footnote">[Voetnoot <a name="13.5">5</a>: I, 5135 vlgg. Wereldlijke koningspelen (waarin vooral &#8222;questiën
van minne" behandeld werden) vindt men o.a. in den <i>Limborch</i>,
XI, 67 vlgg. en <i>Cassamus</i>, vs. 1368 vlgg. (Aant., bl. 80). Vgl. voorts
II, 1331 vlgg.; 1709; 1903 vlgg.; 4809.]

<p class="footnote">[Voetnoot <a name="13.6">6</a>: In vs. 630 wordt gesproken van S. KERSTINE'S &#8222;lenden ende
ander haer lede", waar het Latijn <i>nates</i> heeft.]

<p class="footnote">[Voetnoot <a name="13.7">7</a>: Vgl. over de vermoedelijke bron van dit werk TE WINKEL a. w.
bl. 283.]

<p class="footnote">[Voetnoot <a name="13.8">8</a>: <i>Dboec van den Houte</i> is uitgeg. door J. TIDEMAN. (Leiden. 1844).
Hs. H. door TIDEMAN tot grondslag gelegd voor zijne uitgave, staat
volgens een later onderzoeker W. MEIJER niet zoo dicht bij het vermoedelijk
origineel als Hs. S. (Vgl. Inl., XX&mdash;XXI; en: <i>Abh. der Kön.
Bayer. Akad. der Wiss.</i>, I, Cl. XVI B. II Abth. (1881). Een uitvoerig
stuk over de Kruis-sage van J. KOOPMANS in <i>Taal en Letteren</i>, VII,<a name="412"></a>
321 vlgg. Een fragment uit de 14e eeuw met eenigszins afwijkende
lezingen uitgegeven in <i>Germania</i>, XV, 360 flgg.]

<p class="footnote">[Voetnoot <a name="13.9">9</a>: Uitgeg. door Dr. L. WIRTH in: <i>Bibl. van Mnl. Lett.</i> (Groningen.
WOLTERS). Afl. 49. Vgl. de critiek dezer uitgave door Dr. STOETT in
<i>Museum</i>, 1893, 104.]

<p class="footnote">[Voetnoot <a name="13.10">10</a>: Vgl. daarover Inl., bl. 14 vlgg.]

<p class="footnote">[Voetnoot <a name="13.11">11</a>: <i>Theophilus</i> uitgeg. door BLOMMAERT, (Gent, 1858) en later
door VERDAM; <i>Beatrijs</i> door JONCKBLOET (met <i>Carel en Elegast</i>);
Over het, eerst eenige jaren geleden ontdekte, verhaal <i>van Jonitas en
Rosafiere</i> zie: <i>Tijdschr. v. N.T. en L.</i>, IX, 170 vlgg.; het geheele
werk later uitgeg. door N. DE PAUW in zijne <i>Mnl. Ged.</i>, afl. 3,
bl. 487 vlgg.

<p class="footnote">VERDAM heeft in zijne Theophilus-uitgave ongeveer 260 verzen van
den door BLOMMAERT gepubliceerden tekst geschrapt als geïnterpoleerd.
Ik kan mij met deze handelwijze niet vereenigen.

<p class="footnote">1<sup>o</sup>. Omdat het onbeholpene of gebrekkige van vele verzen voor
mij niet bewijst dat zij geïnterpoleerd moeten zijn.

<p class="footnote">2<sup>o</sup>. Allerlei uitweidingen, die door V. beschouwd worden als
interpolaties, vindt men ook in de door hem als echt erkende deelen.

<p class="footnote">3<sup>o</sup>. Eigenaardigheden van den bewerker, als het herhalen der slotwoorden
van een vers in den aanvang van een volgend vers, vindt
men zoowel in de verworpene als in de voor echt erkende deelen.

<p class="footnote">4<sup>o</sup>. Legt men den door V. gebruikten maatstaf aan andere deelen
van het gedicht, door hem voor echt gehouden, dan moet er nog
veel meer geschrapt worden.]

<p class="footnote">[Voetnoot <a name="13.12">12</a>: Ed. VERDAM, vs. 74&ndash;6, 95&ndash;116, 319&ndash;340.]

<p class="footnote">[Voetnoot <a name="13.13">13</a>: Uitgave van H. SUCHIER, (Paderborn 1899), 6, 24 vlgg.]

<p class="footnote">[Voetnoot <a name="13.14">14</a>: Ook ROSAFIERE blijft gedurende haar zondig leven tot MARIA
bidden.]

<p class="footnote">[Voetnoot <a name="13.15">15</a>: Vgl. CREIZENACH, <i>Gesch. des neuern Dramas</i>, I, 147. Ook
in de geschiedenis der &#8222;verduldige Helena van Constantinopel".]

<p class="footnote">[Voetnoot <a name="13.16">16</a>: Vgl. PETIT DE JULEVILLE a.w. I, 260 en LEGRAND D'AUSSY,
IV, 121.]

<p class="footnote">[Voetnoot <a name="13.17">17</a>: In Boek VI eene geschiedenis van eene koningin die naar
SINT JACOB wordt gebracht en vlucht naar Venetië.]

<p class="footnote">[Voetnoot <a name="13.18">18</a>: De twee laatste gedrukt achter de uitgaven der gelijknamige
dichtwerken door TIDEMAN en VERDAM. Het proza-verhaal van
S. KUNERA in KIST'S <i>Kerkhist. Archief</i>, II, 1&ndash;48; door STALLAERT
vergeleken met het rijmwerk in <i>D. Warande</i>, 1891, 28&ndash;36.]

<p class="footnote">[Voetnoot <a name="13.19">19</a>: Uitgeg. in BLOMMAERT'S <i>Oudvlaemsche Ged.</i>, II, 31 vlgg.<a name="413"></a>
Zie ook: <i>de Handschriften van Jan van Ruusbroec's Werken</i> door
W. DE VREESE, I, 145. Voorts: <i>Visio Tnugdali....</i> A. WAGNER,
Erlangen, 1882. MUSSAFIA zegt van de Nederl. bewerking o.a.: &#8222;con
una certa inclinazione a dilavare alquanto il dettato" (<i>Sitzungsber.
der Wiener Akad. phil.-hist.</i>, Cl. Bd. 67, 157&ndash;206). Met het oog op
de verklaring van den Nederl. bewerker komt mij dat niet waarschijnlijk
voor.

<p class="footnote">Eene uitvoerige en goede karakteristiek van <i>Tondalus Visioen</i>, uit
een algemeen oogpunt beschouwd, gaf J. KOOPMANS in het <i>Tweem.
Tijdschrift</i> van 1901.]

<p class="footnote">[Voetnoot <a name="13.20">20</a>: <i>Rumbeeksche Avondstonden</i>, p. 16 vlgg. Het eene mirakel is
gedagteekend: 28 Sept. 1399.]

<p class="footnote">[Voetnoot <a name="13.21">21</a>: DE VOOYS, <i>Mnl. Legenden</i>, p. 15.]

<p class="footnote">[Voetnoot <a name="13.22">22</a>: Vgl. <i>Proza-bewerkingen van het Leven van Alexander den
Groote....</i> door S.S. HOOGSTRA. ('s-Grav. M. NIJHOFF. 1898). Een
enkel aardig trekje in de eene bewerking vermeld op p. LVII.]

<p class="footnote">[Voetnoot <a name="13.23">23</a>: Uitgeg. door Dr. M. DE VRIES in <i>Versl. en Meded. der Vereen.
voor oude Ned. Lett.</i>, II, 5&ndash;32. Vgl. voorts TE WINKEL a.w.,
bl. 569&ndash;572.

<p class="footnote">Over het Latijnsche origineel PENON'S aanwijzing in <i>Feestbundel
aan M. de Vries opgedragen</i>, p. 103. Over &#8222;PAEP JAN" vgl. <i>Zeitschr.
f.d. Alt.</i>, N.F. XXI.]

<p class="footnote">[Voetnoot <a name="13.24">24</a>: Vgl. <i>Stemmen uit den Voortijd....</i> door F.H.G. VAN ITERSON,
p. 140 vlgg., 162, 164&ndash;5 (ik ontleende deze voorbeelden aan de hss.
door VAN ITERSON als 14e eeuwsche genoemd).]

<p class="footnote">[Voetnoot <a name="13.25">25</a>: Vgl. over ECKHART'S leer: PREGER'S <i>Gesch. der deutschen
Mystik</i>, I, 309 vlgg. Het kwam mij ondoenlijk voor, met de hier
geboden beknoptheid, een overzicht van ECKHART'S gansche stelsel
te geven; daarom heb ik slechts eenige voorname trekken daarvan
aangeduid.]

<p class="footnote">[Voetnoot <a name="13.26">26</a>: ECKHART leefde van 1260&ndash;1327; zijn eerste werk volgens
PFEIFFER van c. 1307. PREGER schijnt het nog iets vroeger te stellen.

<p class="footnote">Een paar uittreksels uit de <i>Epistolae Haywigis</i> in een hs. van
1360-'70; vgl. <i>Handschr. v. J. v. Ruusbroec's Werken</i>, I, 425.]

<p class="footnote">[Voetnoot <a name="13.27">27</a>: Dit overzicht van ECKHART'S verhouding tot de Nederlandsche
mystiek berust vooral op de artikelen van Dr. DE VOOYS in <i>Ned.
Archief voor Kerkgesch.</i>, N.S., 3e deel en in <i>De XXe Eeuw</i>,
IX Jaarg. Vgl. voorts: <i>De Handschr. v. J. v. Ruusbroec</i>, II, 642.

<p class="footnote">Er valt hier nog vrij wat te onderzoeken (misschien meer voor
theologen dan voor literatoren), ook omdat men voorzichtig moet zijn<a name="414"></a>
met de teksten van ECKHART zooals ons die vroeger zijn medegedeeld.
Vgl. daarover de Inleiding op: <i>Meister Eckhart und seine jünger....</i>
herausgeg. von FRANZ IOSTES. Freiburg. 1895.]

<p class="footnote">[Voetnoot <a name="13.28">28</a>: Vgl. over dit alles: PREGER a.w. II, 309 vlgg. JOSTES a.w.
<i>Einl.</i>, XIV. DE VOOYS, <i>Mnl. Leg.</i> p. 325.]

<p class="footnote">[Voetnoot <a name="13.29">29</a>: <i>Ned. Archief voor Kerkgesch.</i>, N. Serie, III, 54. Over TAULER
vgl. PREGER a.w. III, 90 vlgg.]

<p class="footnote">[Voetnoot <a name="13.30">30</a>: <i>De Limburgsche Sermoenen</i> (uitgeg. door Dr. H. KERN). Weinig
of geen citaten vindt men in: VI, VIII, XVI, XVII, XXII, XXV-XXVII,
XXIX, XXX, XXXIX, XLI-XLIV; ook in de 1e helft van XI. Over
het verschil tusschen de preeken onderling vgl. FRANCK in <i>Taal en
Letteren</i>, Jaargang VIII.]

<p class="footnote">[Voetnoot <a name="13.31">31</a>: Vgl. PREGER a.w. II, 3&ndash;246. Het in de <i>Limb. Sermoenen</i>
voorkomend <i>buec vanden Palmboeme</i> is blijkbaar hetzelfde als het
door PREGER, p. 52&ndash;53 vermelde <i>der Palmbaum; Dboec vanden
boegarde</i> doet denken aan <i>den Baumgarten</i> waarover vgl. PREGER,
p. 48 vlgg.]

<p class="footnote">[Voetnoot <a name="13.32">32</a>: Vgl. vooral p. 569, 9 vlgg.]

<p class="footnote">[Voetnoot <a name="13.33">33</a>: Vgl. p. 440 vlgg.; ook p. 538 vlgg.]

<p class="footnote">[Voetnoot <a name="13.34">34</a>: Ter Prov. Bibl. van Friesland berust een hs., naar het schijnt,
der 14e eeuw, dat aanvangt: &#8222;Hier beghint die prologus van desen
boke als der geesteliker gracien. Ende dit is machteldus (sic) eerste
boec van haren visioenen."

<p class="footnote">In den aanvang der 15e eeuw waren &#8222;Machteldis revelacien" te
onzent nog in trek. De zusters van St. Barbara te Delft bezaten ze
in een dubbel exemplaar en een hs. van den aanvang der 15e eeuw
bevattend een groot aantal &#8222;stichtige woorde genomen uut den boeck
der revelacien der heiligher maghet Mechteldis" behoorde voormaals aan
&#8222;die susteren van der derde oerde" van FRANCISCUS te Heusden in
N.-Brabant. MOLL, <i>Boekerij v.h. St. Barbara-Klooster</i>, p. 32&ndash;33.

<p class="footnote">In diezelfde boekerij vond men een boek <i>van Maria van Ogines</i>
(t.a.p. bl. 53), blijkbaar MARIA VAN OIGNIES. Het zal wel haar
levensbeschrijving van de hand van THOMAS VAN CANTIMPRÉ zijn
geweest.

<p class="footnote">Ook hieruit blijkt weer hoe lang de mystieke literatuur in trek
bleef. Het hs. ter Prov. Bibl. te Friesland verdiende wel een afzonderlijk
onderzoek.]

<p class="footnote">[Voetnoot <a name="13.35">35</a>: Ik ontleen mijne kennis hier aan de belangrijke artikelen van
Dr. DE VOOYS (in: <i>De XXe Eeuw</i>, 9e Jaargang) die o.a. over den
&#8222;goeden kok van Groenendaal" nieuw licht hebben doen opgaan.]<a name="415"></a>

<p class="footnote">[Voetnoot <a name="13.36">36</a>: Uitgave zijner werken door Prof. DAVID (Reeks: Vlaemsche
Bibliophilen) 1856-'69. Voornaamste werk over hem van Dr. A.A.
V. OTTERLOO, (Amsterdam, BRINKMAN, 1874). Eene tweede uitgave
daarvan is bezorgd door Dr. J.C. VAN SLEE in 1896. Vermelding
verdienen voorts: de <i>Bijdragen tot de kennis van het leven en de
werken van Jan van Ruusbroec....</i> door Dr. W.L. DE VREESE,
(Gent, A. SIFFER, 1896); <i>Jan van Ruusbroec's Taal en Stijl</i> door
Dr. H. CLAEYS, pr. (Gent, A. SIFFER, 1894); wat over R. gezegd
wordt in BÖHRINGER'S <i>Deutsche Mystiker</i>, II, 3; over RUYSBROEK'S
verhouding tot de Nederduitsche mystiek o.a.: PRIEBSCH, <i>Deutsche
Hands.</i>, I, 66; <i>Jahrbuch des Vereins f. niederd. Spr.</i> 1884.

<p class="footnote">Eene vertaling van <i>De Chierheit der geesteleker Brulocht</i> gaf MAURICE
MAETERLINCK (<i>L'Ornement des noces spirituelles</i>); eene bloemlezing
van in 't Fransch vertaalde stukken gaf ERNEST HELLO: <i>Rusbrock
l'Admirable</i>, (Paris, 1902).]

<p class="footnote">[Voetnoot <a name="13.37">37</a>: Ten deele naar VAN OTTERLOO, ten deele naar de mededeelingen
van &#8222;broeder GHERAERT" bij DE VREESE a.w. bl. 7 vlgg.]

<p class="footnote">[Voetnoot <a name="13.38">38</a>: Afbeelding en beschrijving dezer miniatuur in <i>Oud-Holland</i>,
XIIe Jaargang (1894) door Dr. S.G. DE VRIES.]

<p class="footnote">[Voetnoot <a name="13.39">39</a>: VAN OTTERLOO, (1e uitgaaf), bl. 168&ndash;9; DE VREESE'S
<i>Bijdragen</i>, bl. 8, 13.]

<p class="footnote">[Voetnoot <a name="13.40">40</a>: Dezelfde als de bovengenoemde? Dat is bezwaarlijk uit te
maken; evenzoo de vraag of eene dezer Clarissen de voorname
vrouw was, &#8222;die RUYSBROECK dikwijls twee mijlen ver op bloote voeten
kwam bezoeken" en te Keulen in de orde van S. Clara trad. (VAN
OTTERLOO, bl. 136). Vgl. overigens: DE VREESE a.w. bl. 13, 16;
VAN OTTERLOO, bl. 156 en 166 en Editie DAVID, III, 235.]

<p class="footnote">[Voetnoot <a name="13.41">41</a>: Ik nam hier VAN OTTERLOO'S overzicht, eenigszins gewijzigd,
over. Ook dat der volgende boeken en het overzicht van RUYSBROECK'S
stelsel is hoofdzakelijk aan zijn werk ontleend.]

<p class="footnote">[Voetnoot <a name="13.42">42</a>: Eene andere voorstelling van het <i>Innige Leven</i> bij RUYSBROECK
wordt door VAN OTTERLOO uiteengezet op bl. 265&ndash;269.]

<p class="footnote">[Voetnoot <a name="13.43">43</a>: VAN OTTERLOO, bl. 128.]

<p class="footnote">[Voetnoot <a name="13.44">44</a>: ECKHART spreekt van <i>istigkeit, entgeisten, weiselos</i>; RUYSBROECK
van: <i>istegheit, ontgeesten, wiseloos</i>. Beiden gebruiken de uitdrukking
<i>Funken der Seele, vonke der sielen</i>, zij het misschien niet in geheel
dezelfde beteekenis. Uitdrukkingen van RUYSBROECK (waar van God
sprake is) ais: <i>die donkere stille, de wilde woestine, de grondelooze
zee</i> doen aan dergelijke van ECKHART denken.]

<p class="footnote">[Voetnoot <a name="13.45">45</a>: Uitgave DAVID, VI, 173.]<a name="416"></a>

<p class="footnote">[Voetnoot <a name="13.46">46</a>: Reeds opgemerkt door VAN OTTERLOO a.w. bl. 148, noot 2.
VAN OTTERLOO gaat m.i. echter wat ver, indien hij beweert dat
RUYSBROECK'S werk desniettemin geheel oorspronkelijk is. 1<sup>o</sup>. heeft
RUYSBROECK voor de beschrijving des tabernakels het een en ander
ontleend aan RICHARD'S <i>Expositio tabernaculi foederis</i> (MIGNE, <i>Patrol.</i>,
T. 196, p. 211 seqq.); 2<sup>o</sup>. heeft hij vrij wat ontleend aan HUGO'S
<i>de Archa Morali</i> (MIGNE, Tom. 177, p. 115 vlgg.). Vgl. vooral de
hoofdstukken: de ciconiae natura; de ibe; de caladrio (p. 48) en de
charadrio (p. 77); de upupae natura. Doch een afzonderlijk onderzoek
zou hier noodig zijn.]

<p class="footnote">[Voetnoot <a name="13.47">47</a>: Vgl. o.a. Editie DAVID, I, 2, p. 119, 121&ndash;2, 178&ndash;9; IV,
83&ndash;4, 108 vlgg.]

<p class="footnote">[Voetnoot <a name="13.48">48</a>: A.w. I, 2, p. 146; III, 198.]

<p class="footnote">[Voetnoot <a name="13.49">49</a>: Vgl. Ed. DAVID, VI, 37; IV, 68; IV, 273; IV, 35; V, 167&ndash;8.]

<p class="footnote">[Voetnoot <a name="13.50">50</a>: A.w. IV, 189; III, 23; I, 51; III, 212; VI, 74 en 256&ndash;7
(geestelijke dronkenschap); III, 133; VI, 81.]

<p class="footnote">[Voetnoot <a name="13.51">51</a>: A.w. V, 21; IV, 97 (vgl. ook III, 208&ndash;9; IV, 104); VI, 230.]

<p class="footnote">[Voetnoot <a name="13.52">52</a>: Vgl. o.a. I, 61; I, 71; III, 8 (10 zinnen met &#8222;ende" verbonden);
IV, 241 (40 zinnen). Opsomming o.a. III, 57&ndash;8; 250.]

<p class="footnote">[Voetnoot <a name="13.53">53</a>: Vgl. I, 133; I, 103; III, 44, 184.]

<p class="footnote">[Voetnoot <a name="13.54">54</a>: VI, 166; I, (2), 181; III, 169; ook nog: I, (2), 10; III, 26, 48, 116.]

<p class="footnote">[Voetnoot <a name="13.55">55</a>: I, 248&ndash;9. Vgl. ook III, 59&ndash;60: &#8222;En daer an en leghet niet
allene" enz.]

<p class="footnote">[Voetnoot <a name="13.56">56</a>: Deze plaats is te vinden V, 20. Een voorbeeld van alliteratie
III, 121. Voorbeelden van eindrijm zijn talrijk; vgl. o.a.: VI, 246;
I, 49, 50, 60, 96; 133, 143, 151; II, (2), 222, 240&ndash;1. Vgl. andere
voorbeelden in <i>Jan van Ruusbroec's Taal en Stijl</i> door Dr. H. CLAEYS, pr.
(Gent, A. SIFFER, 1894) en in <i>Ned. Museum</i>, 1891, (H. MEERT).
Rijmende verzen o.a.: III, 201; IV, 4.]

<p class="footnote">[Voetnoot <a name="13.57">57</a>: Daarover is uitvoerig gehandeld door E. NORDEN in zijn werk:
<i>Die antike Kunstprosa</i> (van de 6e eeuw vóór Chr.&mdash;Renaissance),
vgl. <i>Museum</i>, 1899, n<sup>o</sup>. 9.]

<p class="footnote">[Voetnoot <a name="13.58">58</a>: I, 67.]

<p class="footnote">[Voetnoot <a name="13.59">59</a>: Vgl. CLAEYS a.w. bl. 38&ndash;9; <i>Werken</i>, I, 136; IV, 190; VI,
71; vgl. ook nog V, 71 (fontein).]

<p class="footnote">[Voetnoot <a name="13.60">60</a>: <i>Werken</i>, IV, 74; I, 134; V, 174; CLAEYS a.w. bl. 14;
<i>Werken</i>, VI, 61; III, 61; 104.]

<p class="footnote">[Voetnoot <a name="13.61">61</a>: Vgl. V, 58; V, 13; VI, 149; II, 47, 92; III, 156&ndash;7.]

<p class="footnote">[Voetnoot <a name="13.62">62</a>: V, 57&ndash;9.]

<p class="footnote">[Voetnoot <a name="13.63">63</a>: CLAEYS a.w. bl. 33.]<a name="417"></a>

<p class="footnote">[Voetnoot <a name="13.64">64</a>: Vgl. IV, 15.

<p>Het is opmerkelijk dat VOLTAIRE, die wel niet veel in RUYSBROECK
zal hebben gelezen, zegt: &#8222;L'amour-propre est un ballon gonflé de
vent, dont il sort des tempêtes quand on lui a fait une piqûre".]

<p class="footnote">[Voetnoot <a name="13.65">65</a>: IV, 111.]

<p class="footnote">[Voetnoot <a name="13.66">66</a>: III, 151.]

<p class="footnote">[Voetnoot <a name="13.67">67</a>: VI, 82.]

<p class="footnote">[Voetnoot <a name="13.68">68</a>: Vgl. over deze vertaling het degelijk bewerkt proefschrift van
Dr. C.H. EBBINGE WUBBEN: <i>Over Middelnederlandsche Vertalingen
van het Oude Testament</i>. ('s-Grav. NIJHOFF. 1903).]

<p class="footnote">[Voetnoot <a name="13.69">69</a>: A.w. bl. 73.]

<p class="footnote">[Voetnoot <a name="13.70">70</a>: Vgl. over dat alles de prologen en de hoofdstukken in de
Eerste Afdeeling II, 1 en 3, bl. 127.]

<p class="footnote">[Voetnoot <a name="13.71">71</a>: Zie bl. 87&ndash;88.]

<p class="footnote">[Voetnoot <a name="13.72">72</a>: Bl. 70; ook bl. 75: &#8222;Nu bidde ic elken die hierin lezen sel
ende tijtcortinghe doen"; bl. 85: &#8222;meniger zaliger zielen, diere in
lesen moeten".]

<p class="footnote">[Voetnoot <a name="13.73">73</a>: Bl. 127.]<a name="418"></a>

<hr>

<h2>POËZIE DER GEMEENTEN.</h2>

<h3>(VERVOLG).</h3>

<p class="intro">1. Het Leerdicht.&mdash;Reinaert II.

<p class="intro">2. Verhalende en lyrische poëzie.

<p>Leerdicht, dierfabel en dier-epos, de berijmde novelle, het
lied&mdash;dat waren de wegen in het rijk der literatuur, waarop
wij de gemeentenaren in de 13<sup>de</sup> eeuw hebben aangetroffen.
Op die wegen vinden wij hen ook in deze volgende eeuw,
doch hoeveel verder zijn zij daarop gevorderd.

<p>De hoogere ontwikkeling die de burgerij in hare voortbrengselen
van dezen tijd toont, had zij zeker voor een deel te danken aan
den omgang met en het voorbeeld van adel en geestelijkheid.
Den invloed dier beide standen zullen wij dan ook op meer
dan één plaats in de poëzie der gemeenten aantreffen. Doch
tevens zal blijken, dat de burgerij, in den omgang met de
beide overige standen haar geestelijk wezen aanvullend, ontwikkelend
en verfijnend, daardoor slechts te onafhankelijker
tegenover die beide standen kwam te staan.

<p>Dien gang van zaken zullen wij al dadelijk waarnemen in

<h3>1. HET LEERDICHT.</h3>

<p>In hun streven om de godsdienstige en zedelijke ontwikkeling
des volks te bevorderen, trekken de leerdichters ééne lijn met
de geestelijkheid. Onder de makers van leerdichten zien wij
burgers, ons bij name bekend: den chirurgijn JAN DE WEERT,<a name="419"></a>
den schepenklerk JAN BOENDALE, naast ongenoemden uit den
geestelijken stand: den &#8222;simpelen clerc", die den <i>Spiegel der
Zonden</i> samenstelde; den &#8222;armen pape", die de <i>Bediedenis der
Misse</i> berijmde.

<p>Evenals vroeger geestelijke dichters met bewustheid hunne
poëzie stelden tegenover de door hen gelaakte ridderpoëzie,
zoo zien wij nu den samensteller van het didactisch werk <i>Sidrac</i>,
dat in 1329 werd voltooid, in zijn proloog te velde trekken
tegen de verhalen daar weinig nut in steekt en die slechts van
&#8222;vechten en vrouwen minnen, van het veroveren van landen
en steden" weten te spreken<a href="#14.1">[1]</a>.

<p>Men mag wel aannemen dat de leerdichters bij de samenstelling
van hun werk het oog hadden vooral op de niet-geleerden,
wier grootste deel uit gemeentenaren bestond.
Echter vindt men slechts bij een enkele hunner het bewijs,
dat hij zich daarvan bewust was. In den proloog van zijn
<i>Lekenspiegel</i> zegt BOENDALE:

<p class="quote">... want dat leke is die sake<a title="[margin: oorzaak.]"><sup>#</sup></a>
Daer omme ic dit boecskijn make.
</p>

<p>In overeenstemming met het onderwijzend karakter dier
werken is de vorm van een gesprek tusschen &#8222;Meester" en
&#8222;Clerc", zooals wij dat in den <i>Lucidarius</i>, tusschen vader en
zoon, zooals wij het in <i>Seneka leren</i> aantreffen; ook het dialogisch
karakter van werken als de <i>disputacie van Rogier ende
Janne</i> en de <i>Melibeüs</i>. Dat deze dichters hunne lezers of
hoorders van tijd tot tijd aanspreken met &#8222;lieve kindre" of
&#8222;lieve liede" was dan ook in hun mond alleszins gepast<a href="#14.2">[2]</a>.

<p>Op vrijwillige medewerkers aan de volksontwikkeling als deze
leerdichters schijnen de priesters weinig gesteld te zijn geweest,
even weinig als op den Bijbelvertaler van 1360. Blijkbaar beschouwden
zij zulke geschriften als pijlen, waarmede onder<a name="420"></a>
hunne duiven geschoten werd, en de schrijvers als stroopers
in een veld, waar de Kerk &#8222;eigen jacht" had. Een dezer leerdichters
eerbiedigt de grenzen, waarbuiten men voor leeken
niet gaan mag: omtrent God zal de meester zijn leerling
onderrichten

<p class="quote">Also verre voirt als den leeken lieden
Gheoorloft is te bedieden<a href="#14.3">[3]</a>.
</p>

<p>Een ander is dat met hem eens, doch voegt er bij:

<p class="quote">Ende oec ontsie ic der papen treken
Dat sijs mi mochten spreken lachter<a title="[margin: schande.]"><sup>#</sup></a><a href="#14.4">[4]</a>.
</p>

<p>Een derde zegt: Zou ik de gansche waarheid bekennen, de
priesterschap zou mij vervloeken<a href="#14.5">[5]</a>. Dat BOENDALE het met
zulke uitingen eens was, spreekt vanzelf voor wie zich zijne
beschouwing van leeken en geestelijken uit een vroeger hoofdstuk
herinnert<a href="#14.6">[6]</a>. In zijn <i>Lekenspiegel</i> stelt hij zich nog eens
tegenover de priesters, waar hij den ongehuwden staat en het
huwelijk vergelijkt. Ongehuwden staat en maagdelijkheid acht
hij hoog&mdash;wanneer zij gepaard gaan met een rein hart &#8222;van
ghepeinse ongeknaecht"; doch dat komt maar al te zelden voor.
Als hij daarna den lof van een goed huwelijk heeft verkondigd,
voegt hij er aan toe: Ik weet wel, dat &#8222;liede van gheesteliken
abite" zich aan dezen lof zullen ergeren en mijne woorden
berispen ... maar hoe zouden zij aan kost en kleeren komen,
indien de gehuwde lieden niet voor hen zorgden<a href="#14.7">[7]</a>?

<p>Tegenover dit drietal kiest slechts een dezer leerdichters de
partij der geestelijken. Het is begrijpelijk dat hij zelf tot hen
behoorde. De &#8222;simpele clerc", die den <i>Spieghel der Zonden</i>
samenstelde, tracht de schuld van de simonie van de geestelijken
op de leeken te schuiven: &#8222;Si sijn soekers eerst daervan."<a name="421"></a>
Dat er priesters zijn die een slecht leven leiden, geeft hij toe;
maar nochtans moeten wij ze eeren, omdat God Almachtig
hen gezonden heeft<a href="#14.8">[8]</a>.

<p>Vergelijken wij het leerdicht van dit tijdvak bij dat van het
voorafgaande, dan treft ons dat het godsdienstig en vooral
het zedelijk element veld hebben gewonnen op het zuiver
wetenschappelijke. Met groote werken als die van MAERLANT
en VELTHEM kon men vooreerst zijn begeerte naar kennis der
geschiedenis bevredigen; BOENDALE moge in zijne <i>Brabantsche
Yeesten</i> deels MAERLANT'S werk overnemen, deels de geschiedenis
van zijn eigen tijd verhalen&mdash;meer en meer kiest de
historiographie den vorm der proza-kroniek. Algemeene natuurkennis
vond men voldoende in <i>der Naturen Bloeme</i>; doch
voor sommige onderdeelen viel wel iets te doen, vooral voor
een betere kennis van den mensch.

<p>Dat verklaart het ontstaan van rijmwerkjes als: <i>Die Cracht der
Mane</i> van zekeren HEINREC VAN HOLLANT, <i>Der Vrouwen Heimelicheit</i>,
<i>Der Mannen ende der Vrouwen Heimelicheit</i> en eenige
fragmenten van een leerdicht dat, voorzoover men kan zien,
over de physiologie en de psychologie van den mensch handelt.
Van literaire kunst is in deze populair-wetenschappelijke werkjes
nog minder sprake dan in de meeste overige leerdichten. Opmerkelijk
is slechts, hoe zich in het tweede en het vierde werk op
zonderlinge wijze de invloed der hoofsche poëzie vertoont. Zoo
goed als de menestrelen van vroeger, heeft ook de bewerker
van het laatste physio-psychologische werkje eene &#8222;jonkvrouw,
die (z)ijn herte heeft ghewont." Het tweede werk, eene handleiding
voor vroedvrouwen, was door den bewerker vertaald uit het
Latijn van ALBERTUS MAGNUS ter wille zijner &#8222;lieve joncfrouwe",
waarschijnlijk eene vroedvrouw wier hart hij door deze obstetrische
hulde hoopte te winnen. Doch zijne hoofsche verzuch<a name="422"></a>tingen
passen bij zijne practische wetenschap als riddersporen
aan de hielen van een dorpsbarbier<a href="#14.9">[9]</a>.

<p>Voor het godsdienst-onderwijs werd op de in aantal toenemende
scholen langzamerhand beter gezorgd. Toch voelden eenige
leerdichters zich geroepen om dat onderwijs aan te vullen en
uit te breiden. Zoo ontstonden werken als <i>die Bediedenisse der
Missen</i> en de berijmde zoowel als de proza-bewerking van den
<i>Dietschen Lucidarius</i>. De inhoud van het eerste werk wordt
voldoende door den titel aangewezen. De berijmde <i>Lucidarius</i>
was een vrije bewerking, hier bekort daar uitgebreid, van het
<i>Elucidarium</i>, door HONORIUS AUGUSTODUNENSIS in het begin
der 12<sup>de</sup> eeuw samengesteld als een dogmatisch handboek ten
dienste van theologen. De <i>Lucidarius</i> in proza, voorzien van een
berijmde voorrede, was een getrouwe vertaling van een Duitschen
catechismus van het geloof en de wetenschap dier dagen, bestemd
tot onderricht der leeken. Het Duitsche origineel dagteekent uit
het eind der 12<sup>de</sup> eeuw; de Dietsche bewerking, naar het
schijnt, uit den aanvang der 14<sup>de</sup>. Het Nederlandsch rijmwerk
schijnt vóór 1353 reeds verbreid te zijn geweest<a href="#14.10">[10]</a>.

<p>Dicht bij deze catechetische werkjes staat het <i>Boec van der
Wraken</i>, omstreeks het midden der 14<sup>de</sup> eeuw gedicht; dit geschrift
bevat een aantal voorbeelden van Gods wrekende gerechtigheid,
zichtbaar in allerlei gebeurtenissen uit vroeger en later tijd.
Opmerkelijk is hier vooral de voorstelling dat Gods hardheid
en haastigheid zijn afgenomen, sinds Hij mensch geworden was:

<p class="quote">Aldus haestich ende dus hart
Was God eer hi mensche wart;
Maer sint dat hi die menscheyt kinde,
Ende God die menscheyt minde,
En heeft hi so haestelike
Niet ghewroken op aertrike<a href="#14.11">[11]</a>.<a name="423"></a>
</p>

<p>Ook het sterk Duitsch getinte rijmwerk van <i>Die X Plaghen
ende die X. Ghebode</i>, dat een allegorischen uitleg der Tien
Plagen van Egypte geeft. Egypte is b.v. de duisternis der zonde,
die der ziel schade doet en de zinnen des menschen verblindt.
Overigens vindt men hier een groot aantal aaneengeregen uitspraken,
aan den Bijbel, de apocriefe boeken en de kerkvaders
ontleend<a href="#14.12">[12]</a>.

<p>Tegenover dit achttal geschriften van wetenschappelijken of
van theologischen aard plaatsen wij een dozijn andere, die een
opvoedkundig-zedelijk karakter dragen. In aantal, maar meer
nog in omvang en beteekenis, overtreffen de laatstgenoemde
die der eerste soort.

<p>Het algemeen karakter van deze werken der tweede soort leeren
wij al dadelijk kennen uit dit drietal: <i>Dietsche Doctrinael</i>, in
1345 door een onbekend dichter te Antwerpen voltooid; <i>Nieuwe
Doctrinael</i>, samengesteld, misschien in 1351, door JAN DE WEERT,
chirurgijn te Yperen; <i>Spiegel der Zonden</i>, het werk van een
Westvlaamsch dichter der 14<sup>de</sup> eeuw<a href="#14.13">[13]</a>. Alle drie zijn leerboeken
van practische zedekunde; zij geven eene uiteenzetting
der onderscheidene deugden en ondeugden, van de middelen
waardoor men de deugden kan aankweeken en de ondeugden
tegengaan; de twee laatste lichten dat alles gaarne toe met
voorbeelden, zij wijden zich zoowel aan den opbouw van het
persoonlijk zedelijk leven als aan dien van het huiselijk en
burgerlijk leven. Dit karakter spreekt zich uit ook in de titels
dezer werken: een <i>doctrinael</i> is een leerboek, inzonderheid
van practische moraal; <i>Spiegel der Zonden</i> spreekt voor zich
zelf. JAN DE WEERT noemde zijn werk in den tekst: &#8222;<i>Spieghel
der Zonden of Doctrinael</i>", en de middeleeuwsche titel vóór
den aanvang luidt: &#8222;Hier beghint een goet boec van den VII.
doetsonden ende van den X gheboden."<a name="424"></a>

<p>Van denzelfden aard als dit drietal moet het verloren werk
zijn geweest van den dichter der <i>Dietsche Doctrinale</i>, dat
getiteld was <i>Exemplaer</i> en handelde over de &#8222;IIII. doeghden
cardinale."

<p>Wat deze werken gemeen hebben is, dat zij, evenals verreweg
de meeste dezer leerdichten, uit het Latijn vertaald of
althans naar het Latijn bewerkt zijn; voor een deel bestaan zij
&#8222;uit los aaneengeregen aanhalingen uit gewijde schrijvers,
apocriefe zoowel als canonieke, uit kerkvaders en voor een
klein deel ongewijde schrijvers" <a href="#14.14">[14]</a>. Echter moet men hier eene
uitzondering maken voor al die plaatsen, waar de auteurs over
hun eigen tijd spreken en waar zij, zooals vooral JAN DE WEERT
doet, hunne uiteenzetting of hun betoog toelichten met voorbeelden,
door hen aan de werkelijkheid ontleend.

<p>De <i>Dietsche Doctrinale</i> beperkt zich in hoofdzaak tot eene
uiteenzetting van deugden en ondeugden; de <i>Nieuwe Doctrinael</i>
verbindt met zijne beschouwing van doodzonden en
geboden eene scherpe zedenhekeling van alle standen; de
<i>Spiegel der Zonden</i> staat dichter bij den <i>Nieuwen</i> dan bij
den <i>Dietschen Doctrinael</i>, doordat hij waarschijnlijk berust op
eene Latijnsche verhandeling over de zeven doodzonden en
met die stof zedenhekeling verbindt; anders echter dan JAN
DE WEERT heeft de &#8222;simpele clerc" zijne waarschuwingen en
raadgevingen toegelicht door tal van &#8222;exempelen", &#8222;ware of
verdichte verhalen, waaruit iets te leeren viel," die in de
geschiedenis der wereldliteratuur zulk eene belangrijke rol
hebben gespeeld <a href="#14.15">[15]</a>. Echter richt ook de bewerker van den
<i>Spiegel der Sonden</i> zijn blik niet zelden op zijne omgeving
en op misbruiken, die hij zelf moet hebben waargenomen.
Zoo b.v. waar hij te velde trekt tegen de weelde, tegen den
adel die de boeren verdrukt, tegen de drankzucht en de
kwartjesvinders dier dagen:<a name="425"></a>

<p class="quote">    die schanienisse
Vanden speelre<a title="[margin: spelers.]"><sup>#</sup></a> ende die verradenisse,
Als si noden om drinken of eten
Den ghenen dien si bi ghelde weten,
Ende vake maken si onder hem drien
Of vieren verbond te rovene dien<a href="#14.16">[16]</a>.
</p>

<p>Voor een betere kennis van het maatschappelijk leven dier
dagen zijn deze leerdichten van veel belang. Echter zal men
bij een werk als <i>de Spiegel der Zonden</i> nimmer uit het oog
mogen verliezen dat het de bedoeling van den samensteller was:
<i>slechts</i> de zonden te doen zien en dat JAN DE WEERT vooral
een hekeldichter is. Wij mogen hem geen geloof weigeren,
waar hij ons vertelt van den vraat die zijn vinger in de keel
placht te steken om daardoor zijn volle maag te ontledigen en
opnieuw aan het schrokken te kunnen slaan. Belangrijk voor
de kennis van het bijgeloof zijn ook zijne mededeelingen over
het &#8222;werken met toverringhen" om daarmede vrouwen of iets
anders machtig te worden, over het betooveren van koeien en
andere beesten. Doch men moet zich wachten voor het vormen
van een algemeen oordeel, louter op grond van zulke plaatsen.

<p>Zoo zal ook JAN DE WEERT'S oordeel over de dartelheid der
toenmalige meisjes: &#8222;waren zij niet bang voor de gevolgen,
men zou er tenauwernood ééne maagd onder vinden", zeker
wel waarheid maar niet de waarheid bevatten.

<p>Niet alleen het zedelijk en maatschappelijk leven, ook het
godsdienstig gemoedsleven van de Nederlanders der 14<sup>de</sup> eeuw,
kan men door deze leerdichten beter leeren kennen. Zoo vindt
men in den <i>Nieuwen Doctrinael</i> dezelfde verlichte opvatting
omtrent de beteekenis van beelden die wij reeds vroeger hebben
aangewezen en eene uitvoerige beschouwing van de verhouding
tusschen den berouwvollen, boetaardigen zondaar en God<a href="#14.17">[17]</a>.<a name="426"></a>

<p>In den <i>Dietschen Doctrinael</i> en den <i>Spiegel der Zonden</i>
wordt gehandeld over de &#8222;caritate" en de verdere verhouding
tusschen God en den mensch. Toch houden deze leerdichters
den blik niet bij voorkeur op het godsdienstig gemoedsleven
gericht. Hoofdzaak is voor hen, wat RUYSBROECK samenvatte
onder den naam van het <i>Werkende Leven</i>. Waar een hunner
een enkele maal over het <i>Schouwende Leven</i> spreekt, daar is
hij er blijkbaar mee verlegen, hoe hij het zal plaatsen tegenover
het Werkende Leven. Er is veel over getwist, schrijft de
samensteller van den <i>Dietschen Doctrinael</i>, welk dier twee het
best zou zijn. Zelf is hij blijkbaar geneigd het Werkend Leven
hooger te stellen; immers dat is &#8222;vele meerre arbeit"; de schouwer
doet niets anders dan dat hij &#8222;zijnen Schepper liefheeft".
Wat hem echter weerhoudt aan het Werkend Leven den voorrang
te geven is, dat degelijke geleerden het Schouwende Leven
hooger gesteld hebben; bovendien, CHRISTUS zeide immers van
MARIA, dat zij het beste deel gekozen had; zoo komt de auteur
van den <i>Doctrinael</i> niet tot eene slotsom. In overeenstemming met
de geringe plaats, door het Schouwende Leven ingenomen, is
ook, dat deze leerdichters slechts zelden over Gods wezen en
het wezen der ziel spreken. In den <i>Dietschen Doctrinael</i> vinden
wij een hoofdstuk &#8222;Van der Godheit" en &#8222;noch subtijlre van
Gode", in <i>der Leken Spieghel</i> een paar hoofdstukken &#8222;van
Gods wesene" en &#8222;van den wesene der zielen", doch wat beteekent
dat viertal tegenover de honderde hoofdstukken van
anderen aard?

<p>De rijkdom aan gegevens, dien deze leerdichten bieden aan
den onderzoeker van de zedelijke ontwikkeling onzer voorouders,
mag ons oog niet verblinden voor hunne doorgaans geringe
waarde als literaire kunstwerken. JAN DE WEERT moge wel
eens zekere levendigheid en gloed vertoonen, de samensteller
van den <i>Spiegel der Zonden</i> aardige woorden maken of althans<a name="427"></a>
gebruiken als &#8222;slaeplief" (concubine), &#8222;die beeste-mensche" of
&#8222;die mensche-beeste" (la bête humaine), over het algemeen
kan hier van schoonheid zelden sprake zijn. Noch in den
bouw der werken, noch in het verband der deelen, noch in
de uitwerking der onderdeelen valt doorgaans&mdash;want er zijn
uitzonderingen&mdash;eenige kunst te bespeuren. Het mag de
vraag heeten of deze dichters in staat waren tot het voortbrengen
van belangrijke literaire kunst, maar zeker hebben zij er
niet naar gestreefd.

<p>Het leerdicht der 14<sup>de</sup> eeuw vindt zijn meest typischen vertegenwoordiger
in den Antwerpschen &#8222;scepenclerc" JAN BOENDALE,
die waarschijnlijk in het laatste kwart der 13<sup>de</sup> eeuw
geboren is. Onder den invloed van MAERLANT begint hij met
een paar geschiedkundige werken: de <i>Brabantsche Yeesten</i> en
<i>Van den derden Edewaert</i>, dat den krijgstocht van den Engelschen
koning EDUARD III tegen Frankrijk behandelt is<a href="#14.18">[18]</a>. Maar
verreweg zijn gewichtigste werk levert hij daarna in <i>der Leken
Spieghel</i>, een leerdicht dat tusschen 1325 en 1330 is samengesteld<a href="#14.19">[19]</a>.
In dit volksboek vond de leek ongeveer alles bijeen
wat hij noodig had om zich als christen, mensch en burger te
ontwikkelen. Het werk sprak eerst over God, den hemel, de
goede en kwade engelen, het heelal, de planeten, de aarde, de
hel. Daarna kwam het op den mensch, op zijne geschiedenis en
op die van het Joodsche volk, Gods uitverkorenen; als aanhangsel
der Joodsche geschiedenis werd ook iets van de geschiedenis
der Romeinen medegedeeld. Na zoo, evenals de mystiek, van
God tot den mensch te zijn afgedaald, maakt de dichter zich
gereed weer tot God op te klimmen; maar lang is de weg.
De mensch kan slechts tot hooger ontwikkeling komen doordat
God op aarde is afgedaald. Gods menschwording wordt dus
medegedeeld, het leven van JOZEF en MARIA, JEZUS' kindsheid<a name="428"></a>
en geschiedenis; een overzicht van de geschiedenis der door
Hem gestichte kerk sluit zich daarbij aan. Nu plaatst de schrijver
den mensch in zijne verhouding tegenover God, leert hem
hoe hij zijn persoonlijk zedelijk leven kan ontwikkelen, hoe hij
zich te gedragen heeft in het huwelijk en bij de opvoeding
zijner kinderen; wat de plichten zijn van een goed landsheer,
van een rechter; wat men te denken hebbe over de waarde en
het wezen van kunst en wetenschap, over minne, vriendschap,
mildheid, maagschap, voeding en dergelijke belangen. Hij besluit
zijn werk met een groot toekomstbeeld: de Antikrist zal
op aarde komen en het volk verleiden; de Heer zal zijne twee
getrouwe knechten HENOCH en ELIA tegen hem uitzenden, de
Antikrist zal hen dooden, doch de &#8222;gadoot"<a title="[margin: plotselinge dood.]"><sup>#</sup></a> zal hem zelven
van Gods hand treffen. Dan zullen er teekenen geschieden:
de zee zal zich verheffen, zeegedrochten zich vertoonen en
angstwekkend huilen, dan aardbeving, opstanding der dooden;
hemel en aarde zullen in brand staan&mdash;zóó zal de Dag des
Oordeels worden aangekondigd. Op de wolken zal dan de
rechter komen, die in het dal van Josaphat de menschen zal
oordeelen, de goeden met zich voeren, doch de boozen ter
helle verwijzen.

<p>Dat is de kern der omvangrijke stof die in bijna 22000
verzen, nochtans beknopt en zaakrijk, behandeld is. Zeker was
daarin veel waarmede de leeken hun voordeel konden doen.
Zij vonden er nuttige kennis en dingen die hunne algemeene
ontwikkeling konden bevorderen naast lessen voor de practijk
des levens; zoo wekt BOENDALE de landsheeren op tot zorg
voor het algemeen welzijn; de poorters tot onderlinge eendracht,
te waken tegen zelfverheffing, hunne kinderen op hun zevende
jaar naar school te zenden om lezen en schrijven te leeren<a href="#14.20">[20]</a>.
Doch sterker invloed nog zal hij geoefend hebben door zijne
verheffing van het geestelijke boven het stoffelijke. Hoe forsch<a name="429"></a>
pakt hij de overmoedige zinnelijkheid dier opkomende burgerij
aan, waar hij haar voor oogen houdt dat de &#8222;arme menschelichede"
het zwakste en onreinste zou zijn dat bestaat&mdash;ten
ware dat de ziel haar door hare gratie bestierde en sierde.
Onder een geslacht dat afzonderlijke woorden bezigde voor te
veel eten en drinken (&#8222;overate" en &#8222;overdranc") is BOENDALE
een matigheids-apostel geweest die hun voorhield, dat éénmaal
eten: geestelijk is, twéémaal: menschelijk, driemaal: beestelijk.
Hij komt op tegen de voorstelling van God als een mensch:
&#8222;God is altemale gheest; tegen afbeeldingen van engelen met
menschenlichaam en vleugels; tegen de voorstelling van de
kerk als een huis, zooals RUYSBROECK dat evenzeer had gedaan<a href="#14.21">[21]</a>.

<p>De vraagstukken van maatschappelijken aard die hier behandeld
zijn, vindt men, met eenige andere vermeerderd, terug in een
tweede, veel kleiner, leerdicht van BOENDALE, dat getiteld is
<i>Jan's Teesteye</i><a title="[margin: overtuiging.]"><sup>#</sup></a><a href="#14.22">[22]</a>. Nieuw is hier o.a. BOENDALE'S overtuiging:
dat de menschen, vergeleken bij de vroegere, eer vooruit dan
achteruit zijn gegaan, al heeft de adel onder den invloed der
boozen geleden; dat de boeren en kooplieden zulke nuttige
leden der maatschappij zijn; dat de vrouwen zoo vele en zoo
groote gebreken hebben. Ook over dichters vinden wij hier
eenige uitlatingen die niet zonder belang zijn, doch die wij
liever elders zullen behandelen.

<p>Vooral in de <i>Teesteye</i> zien wij, welk een sterken invloed
MAERLANT op BOENDALE heeft geoefend. Zijne beschouwing
van de &#8222;edelhede" is geheel die van MAERLANT, soms vinden
wij zelfs woordelijke overeenkomst. MAERLANT'S <i>Martijn's</i>, zijn
<i>Spieghel</i>, zijn <i>Rijmbijbel</i>, zijn roman <i>van Troyen</i> zijn door
BOENDALE blijkbaar gelezen; gelezen en bewonderd, want meer
dan eens verkondigt hij den lof van &#8222;JACOB, die dichter hoghe";
in zijn <i>Lekenspiegel</i> noemt hij hem zelfs &#8222;'t hooft van alle
Dietsche poëten"<a href="#14.23">[23]</a>. MAERLANT heeft in BOENDALE die liefde<a name="430"></a>
tot de waarheid gewekt of versterkt, die hem den moed gaf
zich zoo onbeschroomd tegenover de priesters te uiten, die
hem ook aan een dichter den eisch deed stellen, &#8222;dat hi uter
waerheit niet en kere"; doet hij dat, dan is hij den naam van
dichter onwaardig<a href="#14.24">[24]</a>.

<p>Toch is er tusschen den meester en zijn bewonderenden
leerling een aanmerkelijk verschil.

<p>MAERLANT was een idealist. In zijn jonge jaren hadden de
idealen van het ridderwezen zijn hart wel niet onverdeeld bezeten,
maar er toch weerklank gevonden; de vereering der
vrouwen had het in gloed gezet, die gloed was langzamerhand
gezuiverd van rook en walm, de moedermaagd had al die
romanheldinnen verdreven, den stralenden afglans van het
vuur zijner jeugd zien wij in zijn <i>Land van Overzee</i> en zijn
<i>Kerken Claghe</i>; daar heeft de lezer en vertaler van ridderromans
zich ontwikkeld tot een &#8222;miles Christianus".

<p>BOENDALE heeft ook wel eens van dien eerbied voor de
vrouwen gehoord. De &#8222;edelhede", zegt hij in zijn <i>Teesteye</i>, gebiedt
dat men over vrouwen en jonkvrouwen slechts hoofsche
dingen spreke. Maar zich zelven acht hij blijkbaar aan dat
gebod niet gebonden. Een paar hoofdstukken verder in datzelfde
gedicht geeft hij eene karakteristiek van de vrouwen die aan
duidelijkheid niets, aan hoofschheid alles te wenschen overlaat;
hij zal er maar &#8222;een luttel" van zeggen: vrouwen zijn van
nature loos, vrekkig, begeerig, twistziek, ongestadig, wraakzuchtig,
zonder genade voor wien zij haten, hoovaardig, kinderachtig,
onwetend, lichtgeloovig ... men zou zeggen dat
het zóó wel kon, doch het hoofdstuk geeft nog meer van dezen
aard, er volgt een ander dergelijk dat getiteld is &#8222;noch van
den wiven" en daarop nog een &#8222;exempel". Een geluk is er
echter: &#8222;dat de vrouwe des mans dienstwijf is", wat men hieruit
kan zien dat de vrouw het kind, door den man gewonnen,<a name="431"></a>
moet dragen en groot brengen; een taak waarvan de man
terecht is vrijgesteld, omdat hij &#8222;heer en voogd van het aardrijk" is.

<p>Men zou BOENDALE onrecht doen, indien men verzweeg
dat hij zelf zijn best heeft gedaan om niet misverstaan te worden;
op deze hoofdstukken heeft hij een ander laten volgen dat
handelt &#8222;van den goeden wiven"; daarin maakt hij onderscheid
tusschen &#8222;vrouwen" en &#8222;wiven": al het kwade geldt slechts
van de &#8222;wiven", zegt hij; van de &#8222;vrouwen" weet hij allerlei
liefelijke en goede dingen te vertellen: een goede vrouw is
haar mans schat, zij draagt zorg voor haar mans eer, voor
zijn leven, zijn goed; zij is hem trouw tot in den dood; zij
is dikwijls wijs, geeft goeden raad, houdt vrede met haar man,
zij troost hem als hij verdriet heeft; een goede vrouw gaat
zilver en goud te boven en purperen staatsiekleederen en saffieren
 ... aldus stelt BOENDALE het goede tegenover het kwade.

<p>Het feit dat drie hoofdstukken aan de &#8222;wiven" gewijd zijn
en slechts één aan de &#8222;vrouwen" behoeft hier niet zwaar te
wegen. Doch ook al ware hij even uitvoerig geweest over
de goede als over de kwade vrouwen, dan nog zou men terecht
mogen beweren, dat een dichter die de fouten en zonden der
vrouwen zóó breed kon uitmeten, weinig sympathie kan hebben
gevoeld voor het hoog en zuiver idealisme, dat, vermengd met
elementen van minder waarde, in den middeleeuwschen vrouwendienst
gevonden werd. Ja, ook MAERLANT heeft in zijn roman
<i>van Troyen</i> wel eenige verzen vertaald waarin gebreken der
vrouwen worden opgesomd, doch wie het <i>vóór</i> en het <i>tegen</i>
de vrouwen in MAERLANT'S werken onderling vergelijkt, zal
toch moeten instemmen met de slotsom van MAERLANT'S
vriend MARTIJN:

<p class="quote">Jakob, du best den vrouwen hout <a title="[margin: genegen.]"><sup>#</sup></a>,
Du gheves den mannen al de scout <a title="[margin: schuld.]"><sup>#</sup></a>.<a name="432"></a>
</p>

<p>Ook elders toont BOENDALE zekere nuchterheid en bezadigdheid,
die hem afkeerig maakt van wat buiten de middelmaat
valt; &#8222;middelheit houden over al", dat moet iemand doen die
zich zelven mint. Een ander minnen is goed, maar ieder minne
een ander zóó, &#8222;dat hi sijns selfs scade niet en doe", want doet
hij dat niet, dan heeft hij een ander liever dan zich zelven&mdash;
en, wie zóó liefheeft, leeft &#8222;onwijslijc". Zoo moet men arme
brave bloedverwanten wel helpen, doch zóó dat men er zelf
de minste schade bij lijdt <a href="#14.25">[25]</a>.

<p>MAERLANT'S idealisme maakte hem pessimist, gelijk zoovele
idealisten vóór en nà hem. De werkelijkheid ontstemt, bedroeft,
ergert hem; om zijn geloof aan de menschheid te kunnen
behouden, vlucht hij ermee naar een droomland in een ver
verleden waar alles rein en goed was; bij de toestanden uit die
gouden eeuw vergeleken, is al wat hem op deze aarde omringt,
gebrekkig, leelijk, zondig.

<p>BOENDALE is het hier geenszins met zijn voorganger eens.
In zijn <i>Lekenspiegel</i> sprak hij de overtuiging uit, dat de menschen
tegenwoordig even goed zijn als vroeger. In zijn <i>Teesteye</i> neemt
hij die stelling in het eerste hoofdstuk reeds weer op, gaat na
hoe het komt dat wij het voorgeslacht zoo prijzen, betoogt de
waarheid zijner stelling met voorbeelden uit het Oude en het
Nieuwe Testament, en hangt daarna een zóó verlokkend tafereel
op van de braafheid en vroomheid zijner tijdgenooten dat men
een oogenblik aan ironie denkt; doch uit het gansche werk
blijkt dat men den dichter ook hier moet houden aan zijn
woord. Deze verheerlijking van zijn tijd komt in een eigenaardig
licht te staan, indien men haar naast den proloog van
het werk plaatst. BOENDALE heeft zijn <i>Teesteye</i> opgedragen aan
een machtig en invloedrijk edelman, ROGIER VAN LEEFDALE,
kanselier van Brabant en burggraaf van Brussel. Heer ROGIER
was blijkbaar een MAECENAS voor BOENDALE. De dichter<a name="433"></a>
verzekert dat hij zijne dichtkunst wil stellen ten dienste en ter
eere van zijn hoogen beschermer en diens gemalin AGNES VAN
CLEVE. Hoog verheft hij beider lof, zelfs hunne namen deelen
daarin: wie kan mooier namen bedenken dan: ROGIER EN
ANGENEESE? Één ding hoopt hij nu slechts: dat Heer ROGIER
in dit werk niets vinden moge dat hem mishaagt. Vroeger is
hij vaak in vreeze geweest, wanneer hij zijn beschermer eenig
dichtwerk zond, of het hem wel bevallen zou; daarom is hij
nu voortaan op zijn hoede, want Heer ROGIER ziet scherp en
heeft hem wel eens berispt over zijne poëzie.

<p>Blijkbaar had BOENDALE in een vorig gedicht (welk?) te
stout en te scherp gesproken, waarschijnlijk over maatschappelijke
misstanden en moest de aanvang der <i>Teesteye</i> Heer ROGIER
weer in een goed humeur brengen. Maar een idealist, een
echte, doet zulke dingen toch niet.

<p>MAERLANT sprak een stout woord voor dien tijd, toen hij,
het eerst in de volkstaal, neerschreef dat de ware adel in de
deugd gelegen is. BOENDALE volgt hem daarin slechts na.
MAERLANT zwijgt over de democratische beweging zijner dagen,
die opkwam toen hij reeds bejaard was; doch hij heeft er zich
toch niet vierkant tegenover geplaatst zooals BOENDALE.

<p>MAERLANT bewerkte den <i>Rijmbijbel</i>; BOENDALE voegde bij
het werk van zijn voorganger slechts het een en ander uit de
apocriefe evangeliën<a href="#14.26">[26]</a>.

<p>MAERLANT was geen hervormer maar toch een vernieuwer
en een voorganger; BOENDALE een verdienstelijk volger en
behouder.

<p>MAERLANT eindelijk was een dichter die, ja, ter wille van
zijn volk veel berijmd proza heeft geschreven, maar in wiens
werk toch op menige plaats echte poëzie te zien valt als groene
loten tusschen het dorre hout. BOENDALE'S poëtisch vermogen
was blijkbaar gering. In zijne voorstelling van den naderenden
<a name="434"></a>
Oordeelsdag zijn hier en daar elementen van grootsche verhevenheid
die doen denken aan het Oudhoogduitsche <i>Muspilli</i>;
doch waarschijnlijk heeft hij ook deze aan een of andere
Latijnsche bron ontleend; indien hij al iets van deze verhevenheid
hebbe beseft, dan is hij er toch niet in geslaagd het ons te
doen zien.

<p>In zijn beste werk, <i>der Leken Spieghel</i>, kan men slechts op
een paar plaatsen wijzen die zich boven het gelijkvloersche
verheffen. De eene is die waar hij spreekt over de roeping
van den dichter; de andere, eene uiting van verlangen naar
de paradijsweelde van JEZUS' liefde, bevat misschien de beste
verzen die hij geschreven heeft:

<p class="quote">O edele minne, wanneer seldi
Volkomenlike comen in mi?
Of dat ic uwes ghesmake iet!
Had ic u, mine ghebrake niet<a title="[margin: mij zou niets ontbreken]"><sup>#</sup></a>,
Al mijn vernoy<a title="[margin: verdriet]"><sup>#</sup></a> ware verdreven.
Ay heere! wilt mi gheven
U vaderlike minne daer toe:
So blivic eeuwelike vroe<a title="[margin: blijde]"><sup>#</sup></a> <a href="#14.27">[27]</a>.
</p>

<p><i>Jans Teesteye</i>, het werk van BOENDALE, waarin MAERLANT'S
invloed zich het duidelijkst vertoont, is geschreven in den vorm
eener samenspraak tusschen een paar vrienden, WOUTER en
JAN; echter niet in regelmatige afwisseling van vraag en antwoord
verdeeld over afzonderlijke coupletten, maar zóó dat verreweg
de meeste hoofdstukken aanvangen met een vraag van WOUTER
die door JAN wordt beantwoord. Misschien moeten wij dit
dialogisch karakter toeschrijven aan den invloed van MAERLANT'S
<i>Martijns</i>, doch, zooals wij reeds in den aanvang van dit
hoofdstuk zagen, het leerdicht koos gaarne dezen vorm.<a name="435"></a>

<p>Wij vinden den dialoogvorm nog in een drietal leerdichten
die wij nu zullen behandelen.

<p><i>Meliboeus</i> een &#8222;boec van troeste ende van rade" is eene vertaling
uit het Latijn van ALBERTANUS VAN BRESCIA en werd
in 1342 door een te Antwerpen wonend dichter voltooid. Het
zou worden opgedragen aan den hertog van Brabant en de
hier aangeboden troost en raad waren dan ook voornamelijk
gericht tot landsheeren, zooals ons in den proloog wordt medegedeeld.
In een onregelmatig dialogischen vorm geeft het gedicht
allerlei opmerkingen ten beste over de wijze waarop een man
zich heeft te gedragen in den strijd o.a. met het vleesch, de
wereld en den duivel; verreweg de meeste plaats wordt echter
ingenomen door een breedvoerige behandeling van vragen als:
of en wanneer een man rekening moet houden met den raad
zijner vrouw, wat men schuwen moet in het raadplegen, hoe
men zal onderzoeken of een raad nuttig is, dat men aan jongere
menschen geen raad moet vragen enz.

<p>Mogelijk is ook dit werk van BOENDALE'S hand, al zal eerst
voortgezet onderzoek deze mogelijkheid tot zekerheid of hooge
waarschijnlijkheid kunnen brengen<a href="#14.28">[28]</a>.

<p>Den invloed van MAERLANT'S <i>Martijns</i> dien wij in BOENDALE'S
<i>Teesteye</i> opmerkten, zien wij eveneens in <i>Eene disputacie van
Rogiere ende van Janne</i>, door den Yperschen chirurgijn JAN
DE WEERT gedicht, nadat hij den <i>Spiegel van Zonden</i> had
voltooid. Evenals in den <i>Meliboeus</i> wordt ook hier de strijd
van den mensch met zijne drie vijanden: het vleesch, de wereld
en den Booze behandeld. Wij hebben deze voorstelling reeds
leeren kennen uit RUYSBROECK'S <i>Werkende Leven</i>; ook andere
deelen daarvan vinden wij in deze <i>Disputacie</i> terug, zoo b.v.
de rol die Gods gratie vervult in dezen strijd van den mensch
met zijne vijanden; de vergelijking van den mensch bij eene
stad waarin de vrije wil koning is<a href="#14.29">[29]</a>.<a name="436"></a>

<p>Toen JAN DE WEERT dit werk schreef, stond MAERLANT'S
beeld hem voor oogen; MAERLANT'S naam wordt door hem
dan ook meer dan eens genoemd, de <i>Martijns</i> vermeld en de
trant dier werken nagevolgd. Maar het talent van den navolger
schoot te kort; de dwang van MAERLANT'S kunstig gebouwde
strophe belemmert hem voortdurend in het voorwaartsgaan en
hij was zich daarvan wel bewust, toen hij schreef:

<p class="quote">Mijn conste en es niet also groot
Als Jacops hier te voren.
</p>

<p>Toch is hier nog in het kiezen van dien vorm een streven
naar kunst.

<p>Dat streven valt tenauwernood te ontdekken en is bijna
schuil gegaan achter het nuttigheidsbeginsel in de samenspraak
tusschen vader en zoon, die onder den titel <i>Seneka leren</i> eene
vertaling bevat van een aan SENECA terecht of te onrechte
toegeschreven werkje <i>De Remediis Fortuitorum</i><a href="#14.30">[30]</a>. De Dietsche
vertaling bevatte een menigte welgemeende terechtwijzigingen,
verstandige voorschriften en lessen van levenswijsheid, in zuivere
taal uitgedrukt. Door dat karakter sluit dit werkje zich aan
eenerzijds bij den <i>Dietschen Catoen</i> uit vroegeren tijd en bij
eenige andere gelijktijdige: het <i>Doctrinael savage</i>, <i>die Bouc
van Zeden</i> en <i>Van Zeden</i><a href="#14.31">[31]</a>.

<p>Evenals de meeste overige leerdichten, zijn ook deze werkjes
wel niet zonder belang voor de geschiedenis der literatuur&mdash;immers,
zooals men de literatuur toen beschouwde&mdash;maar
toch belangrijker voor de zedengeschiedenis. De twee laatste
werkjes vooral zijn gewijd aan de verfijning van manieren en
gedrag in het dagelijksch leven. Men ziet eruit dat ook de burgerij
prijs gaat stellen op uiterlijke beschaving en tevens dat die
beschaving nog geen hoogen trap had bereikt. Dat laatste blijkt
wel, wanneer men in het oog houdt wat de Dietsche vertaler<a name="437"></a>
van het laatstgenoemde geschrift zijnen lezers en hoorders al
zoo voorhoudt: eet en drink niet tegelijk; soppen in een nap
gaat aan, in den mond niet; bijt niet in een stuk dat gij (daarna)
in den schotel wilt leggen; gebruik het tafellaken niet om er
uwe tanden, tranende oogen of uw neus mede te vegen; vat
den beker niet bij den rand aan; wijs niet met den vinger naar
iemand over wien gij spreekt; komt gij voor iemands deur,
val dan niet met de deur in huis, maar geef een of ander
teeken door kloppen, hoesten of spreken. Andere voorschriften
echter waren berekend niet zoozeer op het te keer gaan der
oorspronkelijke ruwheid als wel op het verhoogen der reeds
aanwezige beschaving. Zoo b.v.: lach niet te veel; lach ook niet
in u zelven, want dat is een teeken van boosheid en geveinsdheid;
spreek niet minachtend over vrouwen; zit gij in gezelschap
van uwen meerdere, sla dan het eene been niet over het ander;
moet gij slapen in één bed met uw gelijke of uw meerdere,
vraag hem dan aan welken kant hij wil liggen.

<p>Door raadgevingen als die over de drie vijanden van den
mensch houdt het bundeltje <i>Van Zeden</i> verband met <i>Meliboeus</i>
en JAN DE WEERT'S <i>Disputacie</i>, anderzijds beseft de bewerker
wel dat hij iets geeft dat in den <i>Dietschen Catoen</i> niet gevonden
werd<a href="#14.32">[32]</a>.

<p>
De hier behandelde tweespraken en dialogische gedichten,
de korte coupletten, waaruit het bundeltje <i>Van Zeden</i> bestaat,
kunnen dienen als voorbereiding op de didactische lyriek, die
wij in een volgend hoofdstuk zullen leeren kennen. Zij zijn
als schakels, die de leerdichten in epischen vorm verbinden
met de didactische lyriek. Geen der in deze laatste bladzijden
behandelde werken is daartoe zóó geschikt als het tot nu niet
genoemde werk van zekeren JAN PRAET, dat men op grond
van eene aanwijzing in den tekst <i>Leeringhe der Zalichede</i> heeft<a name="438"></a>
genoemd<a href="#14.33">[33]</a>. Gedicht nu eens in verzen met overslaand rijm,
dan weer in paarsgewijze rijmende verzen, die onderbroken
worden door vier- en zesregelige coupletten, afgewisseld op
hunne beurt door twaalfregelige &#8222;motetten", geeft dit rijmwerk
ons een vermoeiend bonte afwisseling van dichtvormen te zien.
Harmonie heerscht hier in zóóver, dat ook de inhoud een
bonte verscheidenheid toont; doch die harmonie beperkt zich
tot de oppervlakte, want de wisselingen van vorm beantwoorden
niet aan wisselingen van inhoud of stemming, maar schijnen
slechts voort te komen uit zekere onrust, misschien ook
uit de zucht van den auteur om met zijne kunstvaardigheid te
pronken.

<p>Daar de aanvang en het slot van het werk ontbreken, kunnen
wij ons uit de ongeveer 5000 overgebleven verzen geene
volkomen voorstelling vormen van het plan des dichters. De
aanvang van het fragment verplaatst ons in een lofzang op de
H. Maagd. Hare deugden worden opgenoemd in verband met
de letters van haar naam. Telkens begeeft de auteur zich in
eene uitweiding, zoo b.v. over de wanhoop en de geschiedenis
van THEOPHILUS. De voorstelling van het leven als een gevaarlijke
zeereis wordt breed uitgewerkt: het lichaam is het
schip, het hart de schipper, het gepeins het anker; het kompas,
bestaande uit naald, zeilsteen en water, geeft een voorstelling
van Verstand, Zin en Geheugen. Hoogmoed wordt gelaakt;
zelfkennis aangeprezen; de verachtelijkheid van het lichaam met
nadruk betoogd. Daarna wordt het beeld van het schip weer
op den voorgrond gebracht. De auteur, die zich hier wel in
de plaats zal stellen van den gewonen mensch, belijdt dat hij
schuldig staat aan de zeven hoofdzonden; deze worden dan
op de bekende middeleeuwsche wijze voorgesteld als een boom
(hoovaardij) met zes takken (<i>arbor vitiorum</i>). Staaltjes van de
wijze, waarop de hoofdzonden zich in het leven openbaren,<a name="439"></a>
worden medegedeeld; vooral de priesters moeten het hier
ontgelden in hun wellust, luiheid en hebzucht. Een lang
dispuut tusschen Hoovaardij en Ootmoed volgt; daarna een
beschrijving van een strijd tusschen de deugden en de ondeugden
(bekend uit PRUDENTIUS' <i>Psychomachia</i>); ten slotte wordt
Hoovaardij berispt door Vrouwe Sapientia en JEZUS' leven uitvoerig
verhaald.

<p>Hoewel nergens blijkt dat een bepaald werk of een auteur
door JAN PRAET gevolgd is, knoopt hij toch telkens nieuwe
beschouwingen vast aan Latijnsche teksten of korte Latijnsche
verzen, die niet zelden door hem worden uitgebreid. In die
uitbreidingen, vooral in de lyrische gedeelten daarvan, toont
deze auteur zich op zijn best. Zijn smaak was niet fijn&mdash;getuige
zijne vergelijking van God, die zich van sommige
priesters afkeert, bij een haas die de honden ontvlucht<a href="#14.34">[34]</a>&mdash;hij
weet zich niet te beheerschen noch te beperken, toont zich niet
zelden een gelijkvloerschen rijmelaar; doch, waar hij op zijn
best is, weet hij ook aardige, gemakkelijk voortloopende coupletten
te dichten, die zekere natuurlijke bevalligheid vertoonen.
Zoo b.v. het &#8222;motet" dat aanvangt:

<p class="quote">Bi rimes zucht<a title="[margin: nadeelige invloed van de rijp.]"><sup>#</sup></a>
Verlieset vrucht
Saen hare baten
</p>

<p>of:

<p class="quote">Hooren, peinsen,
Zwighen, veinsen
Ende wel voorsien,
Dat zijn seden
Van wijsheden
Dies willen plien<a title="[margin: plegen.]"><sup>#</sup></a>.<a name="440"></a>
</p>

<p>Ook de aanvang der lange passage, waar Vrouwe Hoovaardij
aan het woord is, mag hier genoemd worden:

<p class="quote">Ic doe tornieren,
Ridders verfieren<a title="[margin: stouter worden.]"><sup>#</sup></a>
Van haren zinne,
Vrouwen pareren,
Zinghen, baleren<a title="[margin: dansen.]"><sup>#</sup></a>
Om ridders minne;
Knapen<a title="[margin: schildknapen.]"><sup>#</sup></a> josteren<a title="[margin: strijden te paard in tweegevecht.]"><sup>#</sup></a>
Ende breken speren
Om roeme saken;
Joncfrouwen vermoyen,
Wempelen ployen
Ende horne<a title="[margin: de horens van het middeleeuwsch kapsel.]"><sup>#</sup></a> maken.
</p>

<p>Zulke stukken herinneren ons, dat er in de 14<sup>de</sup> eeuw eene
bloeiende lyriek wordt aangetroffen. Met die lyriek zullen wij
ons spoedig hebben bezig te houden. Eerst echter wacht ons
een andere taak: na te gaan, wat er van den <i>Reinaert</i> geworden
is onder den invloed van de sterke didactische neigingen
der burgerijen.

<p>
REINAERT II.

<p>Een eeuw en het vierde eener volgende eeuw waren voorbijgegaan,
sinds een Vlaamsch dichter de geschiedenis <i>van den
vos Reinaerde</i> aan zijn volk had verhaald.

<p>Welken indruk dit dichtwerk op het publiek heeft gemaakt,
kunnen wij wel vermoeden doch niet in bijzonderheden aantoonen.
Moesten wij afgaan alleen op het ontbreken van
handschriften uit de 13<sup>de</sup> en 14<sup>de</sup> eeuw, waarin het gedicht is
bewaard, dan zou men moeten aannemen dat het weinig of
niet bekend is geworden. Maar de afkeurende critiek van ernstige<a name="441"></a>
mannen als WILLEM VAN AFFLIGHEM en MAERLANT bewijst
wel, dat de roodbaard in ruimer kring sympathie vond dan
hun lief was. Duidelijk openbaarde zich die sympathie bij zekeren
BALDWINUS, die omstreeks of eenigen tijd vóór 1280 aan ons
gedicht de zeldzame eer eener vertaling in het Latijn bewees.
Maar indien de <i>Reinaert</i> daardoor al in de schatting ook der
ernstige mannen gerezen is, dan toch waarschijnlijk alleen
omdat hij ook nuttige lessen bevatte. Dat standpunt zien wij
ten minste JAN BOENDALE innemen ongeveer een halve eeuw
nadat de Latijnsche vertaling vervaardigd is. In zijn <i>Lekenspiegel</i>
zegt hij, sprekend &#8222;van Reynaerde ende Ysegrime, Brunen den
bere ende den das":

<p class="quote">Dat dese dinc vonden was,
Was al om lere ende wijsheit<a href="#14.35">[35]</a>.
</p>

<p>Die opvatting bleef gelden ook bij anderen die na hem
kwamen. Indien BOENDALE&mdash;wat niet waarschijnlijk is&mdash;nog
heeft geleefd omstreeks 1375, dan heeft hij zijn hart kunnen
ophalen aan een verhaal <i>van den vos Reinaerde</i>, dat waarschijnlijk
wel genade zal hebben gevonden in de oogen der ernstige
mannen van dien tijd. In dat jaar toch heeft een onbekend,
geletterd dichter het oude verhaal opnieuw bewerkt in den geest
der didactische dichters. WILLEM'S gedicht is door hem tot
grondslag genomen eener nieuwe bewerking, bestaande uit:
1<sup>o</sup> het oude gedicht, doch met allerlei wijzigingen, invoegsels,
toevoegsels en weglatingen; 2<sup>o</sup> eene voortzetting van het oude
gedicht in den geest zijner bewerking van WILLEM'S gedicht.
In zijn werk heeft hij tal van nieuwe dierfabels gelascht: wolf
en merrie, man en slang, paard en hert, ezel en hond, wolf
en kraanvogel, zieke leeuw en Reinaert als arts; deze zijn
ontleend deels aan den <i>Esopet</i> deels waarschijnlijk aan de
Latijnsche fabelverzameling <i>Romulus</i>. Aan de voortzetting van<a name="442"></a>
het oude gedicht ligt waarschijnlijk eene Fransche bewerking
van een deel der Reinaert-sage ten grondslag, doch de Nederlandsche
bewerker heeft op dien grondslag zelf voortgebouwd.

<p>De dichter van 1375 heeft uit den ouden <i>Reinaert</i> vrij wat
weggelaten doch er ook vrij wat aan toegevoegd; zijne bewerking
van WILLEM'S gedicht heeft denzelfden omvang als dat
gedicht zelf. Door de voortzetting die meer dan 4000 verzen
bedraagt, verkreeg <i>Reinaert II</i>, zooals men het 14<sup>de</sup>-eeuwsch
gedicht gewoonlijk noemt, echter meer dan den dubbelen
omvang van <i>Reinaert I</i>.

<p>Willen wij trachten <i>Reinaert II</i> te leeren kennen en te
kenschetsen, dan zullen wij dat werk voortdurend naast <i>Reinaert I</i>
moeten houden om de overeenkomst en het verschil tusschen
beide te beter te zien<a href="#14.36">[36]</a>.

<p>

<p>Evenals in de 13<sup>de</sup> eeuw zien wij ook nu na de ridderpoëzie
eene bewerking der Reinaert-sage verschijnen, doch verschillend
in wezen van die der 13<sup>de</sup> eeuw en onder andere omstandigheden.

<p>Het oude gedicht <i>Van den vos Reinaerde</i> was, evenals het
Fransche gedicht <i>Le Plaid</i>, ontstaan ten deele uit lust tot
parodieering van ridderwezen en ridderpoëzie; de Vlaamsche
dichter heeft die parodie op zelfstandige wijze met onmiskenbaar
talent uitgewerkt en voortgezet. De parodie die in <i>Reinaert I</i>
reeds aanwezig was, is door den lateren dichter grootendeels
behouden, doch, behalve de beschrijving van een tweekamp
tusschen vos en wolf, heeft hij daaraan niets toegevoegd waaruit
lust tot zulke parodie ook in hem blijkt. Wel zien wij op een
enkele plaats dat hij het ridderwezen niet hoog stelt; hij zegt
immers dat hij den strijd tusschen Reinaert en Isegrim liever
zou zien dan dien &#8222;van twee riddren in een perc"<a href="#14.37">[37]</a>. Overigens
moeten wij niet vergeten dat er voor zulk eene parodie omstreeks
1375 weinig reden meer bestond; het ridderwezen was niet<a name="443"></a>
meer wat het nog in de eerste helft der 13<sup>de</sup> eeuw was en de
ridderpoëzie van de eerste helft der 14<sup>de</sup> eeuw was grootendeels
namaak van de vroegere.

<p>Voor een ander gedeelte was het oude gedicht geboren uit
natuurliefde, welbehagen, in het wezen en leven der dieren,
lust om het leven der dieren in de natuur met het menschenleven
in- en buitenshuis te vereenigen en te verwerken tot een
groot tafereel. Wat is daarvan in de bewerking der 14<sup>de</sup> eeuw
overgebleven? Het natuurleven en dierenleven is er natuurlijk
nog; doch als een tafereel, hier verbleekt daar overschilderd,
dat menigen fijnen trek heeft verloren en nieuwe trekken vertoont
die kwalijk passen bij den geest van het geheel. Wij zien
in de latere bewerking niet de menigvuldige kromme paden in
Reinaert's jachtveld; wij hooren den beer niet meer luid steunen
en zuchten, wanneer hij, van zijn rampspoedigen tocht naar
Malpertuis teruggekomen, vóór koning Nobel staat. Verdwenen
zijn uit <i>Reinaert II</i> de kinderen die den wolf een blinddoek
voorbinden, verdwenen ook het aardige tooneel van Reinaert's
vijanden bij de galg waaraan zij hem aanstonds hopen te
hangen<a href="#14.38">[38]</a>.

<p>Het onvermijdelijk anthropomorphisme, door den ouden
dichter, met natuurlijken takt binnen de grenzen gehouden,
vertoont zich hier op hinderlijke wijze: koning Leeuw zegt:
nimmer zal ik meer een zwaard aangorden of een kroon
dragen; Reinaert vertelt den koning, dat vrouwe Hermeline
heeft moeten zweren in den naam der drie koningen; de dieren
dansen hofdansen op trompen en schalmeien, zelfs dragen zij
&#8222;sproken ende stampiën"<a title="[margin: danslied.]"><sup>#</sup></a> voor; bij het beleg van Malpertuis
bedienen zij zich van &#8222;donrebussen en bombaerden"<a title="[margin: kanonnen.]"><sup>#</sup></a><a href="#14.39">[39]</a>.

<p>Zoo weinig schijnt de omwerker de dieren in hun wezen en
gedrag te kennen, misschien ook geeft hij zoo weinig acht op
zijne eigen voorstelling van het dierenleven, dat hij den leeuw
<a name="444"></a>
laat &#8222;brieschen als een stier" en den vos zijne voetstappen
dekken(?) met den mond <a href="#14.40">[40]</a>.

<p>Dat de omwerker op deze wijze door schrappen en toevoegen
het oorspronkelijk werk in waarde deed dalen, behoeft ons
niet te bevreemden. Zijn voorganger stond <i>in</i>, hij <i>buiten</i> de
dierenwereld. Duidelijk zien wij dat, waar hij, sprekend van
eene woordenwisseling tusschen Reinaert en zijne vijanden,
zegt: &#8222;nooit hoorde men feller aanklacht en beter verdediging
dan daar, <i>ten minste van zulke wilde dieren</i>"<a href="#14.41">[41]</a>. Een dergelijke
uitdrukking zou WILLEM nooit gebruikt hebben; die voelde
zich daarvoor te zeer één met de dieren die hij voor ons doet
optreden. De veertiend'eeuwer kent niet meer of gunt zich niet
meer dat genot van zorgeloos gaan door een droomwereld,
met de dieren te zwerven door bosschen en over heiden, ze
na te gaan in hunne gangen, te beluisteren en te bespieden in
hun omgang. Hij is een ontwikkeld man, een &#8222;clerc" die zijne
geleerdheid gaarne lucht, die de wereld slecht vindt, haar wil
waarschuwen, verbeteren, stichten. Het verhaal van Reinaert
moet hem dienen als middel om dat doel te treffen. Reeds in
den aanvang van zijn werk vestigt hij de aandacht op de
&#8222;wijsheit" die hier besloten ligt; en als hij aan het eind gekomen
is, klinkt het op nieuw:

<p class="quote">so wie dit wel verstaet in 't lesen,
al ist som boert, hi vinter in
vroede leer ende goeden sin <a href="#14.42">[42]</a>.
</p>

<p>Om die &#8222;vroede leer" en &#8222;goeden zin" was het den auteur te
doen; dat was de pit, de boert slechts de bolster. Telkens blijkt
het dan ook, hoe weinig de auteur leeft in die fantastische dierenwereld;
hoe zeer hij vervuld is van het heden. Over dat heden is
hij slecht te spreken. Er loopen maar al te veel Reinaerts rond, al
<a name="445"></a>
dragen zij geen rooden baard; trouw en waarheid zijn verdreven;
hebzucht, loosheid en afgunst met koningin Hoovaardij
zitten nu op het kussen. De geestelijkheid moet menige veer
laten: Losevont de prior, bisschop Prendeloor, Rapiamus de
deken, de kardinaal Valoot met zijne concubine.

<p>Op die wijs had vroeger ook JAN DE WEERT het mes gezet
in de booze zweren van zijn tijd. Verwantschap met de leerdichters
toont de omwerker van den <i>Reinaert</i> ook, waar hij
veel gewicht hecht aan &#8222;raet", &#8222;subtilen raet" en den invloed
daarvan aan een hof; waar hij nu eens de vrouwen in een
ongunstig licht stelt dan weer een zweempje van vrouwendienst
laat blijken. Doch ook maar een zweempje; de lof der vrouwen
wordt verkondigd door vrouw Venus &#8222;die duvelinne". Voor
den rechten vrouwendienst zal deze auteur te kalm en nuchter-verstandelijk
zijn geweest. Juist door die eigenschappen kon
het hem gelukken, den mysticus te parodiëeren waar hij uit
Reinaert's mond sprak van &#8222;een bloot niet", van &#8222;bescouwender
contemplaciën" en &#8222;sonderlinghe graciën."<a href="#14.43">[43]</a>.

<p>Geen bedwelmenden nectar van mystiek maar het voedzame
brood van practische levenswijsheid&mdash;dat was wat volgens
hem de burgerij noodig had! Wijze lessen, kernspreuken deelt
onze omwerker dan ook gaarne uit: zonder dwang gaat het
niet goed met eene gemeente; de geleerdsten zijn dikwijls niet de
wijsten; een trouw vriend is een sterke hulp; misdoen en zich
beteren is menschelijk, zonder dat is het duivelswerk; soms
komen de spreuken in een vlaag achtereen: het zwaarste moet het
zwaarst wegen; in voor- en tegenspoed moet men maat houden;
karaktervastheid voegt den heer, het lot is wisselvallig; prijs den
dag niet eer het avond is; goede raad kan dikwijls baten<a href="#14.44">[44]</a>.

<p>Onze voorstelling zou eenzijdig, onze beschouwing onbillijk
worden, indien wij slechts op deze karaktertrekken van Reinaert<a name="446"></a>
den Tweeden de aandacht vestigden; indien wij het deden
voorkomen alsof het dezen auteur geheel ontbrak aan medegevoel
voor het dierenleven. Dat gevoel was er wel, doch hij onderdrukte
het ter wille van andere gevoelens; het bloed kroop,
waar het niet gaan kon.

<p>Op verscheidene plaatsen vinden wij toevoegsels van zijne
hand, die wel in den geest van <i>Reinaert I</i> zijn; zoo b.v. waar
hij van de vermoorde kip Coppe zegt: &#8222;de beste, die ie<a title="[margin: ooit.]"><sup>#</sup></a> eier
leide op neste."&mdash;&#8222;Kon de koning geen minderen bode vinden
dan u?" laat hij Reinaert tot den dom-trotschen afgezant
Bruin zeggen; en later, als deze, bebloed en bek-af na de
mishandeling op LAMFROIT'S erf, op den oever eener rivier
ligt te hijgen: &#8222;hebt gij iets vergeten daarginds? ik zal gaarne
een boodschap voor u meenemen; smaakte de honing? ik weet
er nog meer voor u tegen denzelfden prijs." Hoe goed ook
zijn de kapriolen beschreven van de kleine vossen, die zoo'n
pleizier hebben in de weerkaatsing van hun beeld in een spiegel,
waar zij:

<p class="quote">in plaghen te spieghelen ende voor te springhen,
ende saghen hoe haer steertjens hinghen,
ende hoe hem haer muulken stont<a href="#14.45">[45]</a>.
</p>

<p>Op meer dan eene plaats blijkt, dat de omwerker, waar hij
voortzetter is van het oude gedicht, een levendigen stijl heeft,
dat hij wel kan vertellen en beschrijven<a href="#14.46">[46]</a>. Vooral blijkt dat in
het verhaal van Reinaert's bezoek bij de meerkat. &#8222;Tante,"
zegt Reinaert, &#8222;wat heb je mooie jongen! deus, hoe wel behaghen
si mi!" En zij: &#8222;Reinaert, lieve neve, weest wellecome!"
Zoo'n vriendelijke ontvangst, vertelt de vos later, verdiende ik
al dadelijk door dat &#8222;tante". Toch verlaat hij het hol der apin
zoo snel mogelijk, &#8222;omdattet na die wieghe daer rooc".

<p>Zoo is er dus wel geestverwantschap tusschen den ouden<a name="447"></a>
dichter en den lateren; doch anderzijds dit groote verschil
dat voor den oudere de schepping van zijn werk haar doel
vond in zich zelve, terwijl voor den jongere het dichtwerk
vooral een middel was tot verbetering zijner tijdgenooten.
Was WILLEM een beeldend kunstenaar, die schiep uit scheppingslust
en drang, zijn opvolger was een verstandelijk dichter,
die de behandeling der behagelijke stof gewettigd achtte slechts
door de nuttige leering die zij bevatte.

<p>Dat verstandelijk element heeft er hem toe gebracht, het oude
gedicht op menige plaats te wijzigen, met de bedoeling natuurlijk
het te verbeteren en voor het logisch denkend verstand juister of
aannemelijker te maken. <i>Reinaert I</i> vertelt ons, dat Bruin, bij
Reinaert's kasteel Malpertuis gekomen, de poort waarneemt waar
Reinaert gewoonlijk uitgaat en dan vóór de &#8222;barbecane"<a title="[margin: ronden verdedigingstoren bij een kasteel.]"><sup>#</sup></a> op
zijn staart gaat zitten. Let wel, zegt de omwerker, de poort was
gesloten.&mdash;Alsof dat bij een middeleeuwsch kasteel niet vanzelf
sprak!&mdash;Bruin, mishandeld door de dorpelingen, is in de rivier
gesprongen, laat zich met den stroom afdrijven en kruipt eindelijk
vermoeid op den oever.&mdash;Op den <i>anderen</i> oever, zegt de
omwerker. Hij heeft misschien gelijk, misschien niet; maar wat
kan het ons schelen? &#8222;Ik liep uit een schuur," vertelt Reinaert
ergens. &#8222;Door het gat waar ik wilde zijn"&mdash;wordt ons verduidelijkt.
Koning Nobel en zijne gemalin gaan de terechtstelling
van Reinaert bijwonen, vertelt WILLEM ons.&mdash;Het hof
ging ook meê, haast zijn opvolger zich er bij te voegen.

<p>Op die wijze voortgaand, heeft hij de bekoorlijk-vrije poëzie van
het oude gedicht onder de plak van den schoolmeester gebracht<a href="#14.47">[47]</a>.
Ordelijker heeft hij haar gemaakt, hier en daar ook ordentelijker.
Van &#8222;verhoerd" maakt hij &#8222;verdoord"<a title="[margin: het hoofd op hol gebracht.]"><sup>#</sup></a>, al past dat niet in
het verband; &#8222;achterste" wordt &#8222;lijf", al gaat daardoor eene
aardige tegenstelling verloren<a href="#14.48">[48]</a>. Op sommige plaatsen heeft
de omwerker door zijne zucht om duidelijk, vooral duidelijk<a name="448"></a>
te zijn, het oude gedicht ernstiger beschadigd dan door bovengenoemde
toevoegsels of wijzigingen.

<p>De vos is ingebroken bij den pastoor en heeft een haan
meegepakt; Martinet, pastoors zoon, heeft een strik voor het
gat gespannen in de hoop den kippendief bij een volgend bezoek
te vangen. De rampzalige Tibeert, gekomen om Reinaert
met zich ten hove te voeren, wordt door Reinaert in den strik
gelokt en staat droefelijk te miauwen. Martinet wordt wakker,
vliegt op, steekt een stroowisch aan en schreeuwt tot de huisgenooten:
&#8222;Er op af, hij is gevangen!" Dat &#8222;<i>hij</i>" zonder meer
zal door zijn waarheid ieder treffen die weet wat men onder
zulke omstandigheden pleegt te roepen. Den omwerker heeft
het ook getroffen, echter niet door zijne waarheid; blijkbaar
acht hij zijn voorganger ook ditmaal niet duidelijk genoeg en
dus laat hij Martinet roepen: &#8222;Staat op, de dief is gevangen!"
Doch welk een aardig trekje ging hier verloren<a href="#14.49">[49]</a>.

<p>Elders hooren wij den braven haan Cantecleer roemen op zijne
vijftien kinderen die zijne echtgenoot, de wijze Rode, hem had geschonken
&#8222;in één broedsel"; de omwerker maakt daarvan: die mijne
echtgenoot, de wijze Rode, &#8222;zeer verstandig opvoedde". Ook al
neemt men aan dat dit ironisch bedoeld is, wat is dan toch het
warme leven van het oude gedicht door deze wijziging verkild<a href="#14.50">[50]</a>.

<p>Zit de omwerker eens op zijn praatstoel dan raakt hij er niet
gemakkelijk af; zijne personages redeneeren en redeneeren ...
dat men soms niet meer weet wie aan het woord is. Vrouw
Rukenau, de apin, houdt een pleidooi door 400 regels heen;
een ingevoegd verhaal over eenige kostbaarheden heeft een
omvang van niet minder dan 900 verzen.

<p>Dat zulke uitweidingen de belangstelling verdeelen en verzwakken,
behoeft evenmin betoog, als dat de eenheid van het
geheel er door wordt verbroken<a href="#14.51">[51]</a>.

<p>Reinaert de Eerste heeft bij al zijne brutaliteit iets onbe<a name="449"></a>vangens;
boef die hij is, heeft hij toch iets naïefs. Reinaert de
Tweede toont zekere zelfverheffing in uitingen als: &#8222;ic weet
so menighen loosen vont"<a href="#14.52">[52]</a>.

<p>Kortom, het is WILLEM'S dichtwerk onder de handen van
den omwerker gegaan, zooals Reinaert onder die van tante
Rukenau, de apin.

<p>Reinaert moet in het krijt komen tegen zijn ouden vijand,
den sterken Isegrim. Zonder list zal hij dezen niet kunnen
overwinnen. Moei Rukenau weet raad. Zij scheert neef Reinaert
glad tusschen hoofd en staart en smeert daarna zijn romp met
olie in. Zóó zal de vijand geen vat op hem kunnen krijgen,
want &#8222;hij was vet en wel gevoed." Bovendien moet hij dien
avond veel drinken, doch den natuurlijken aandrang die daarvan
het gevolg zal zijn, bedwingen. Komt hij onder het gevecht in
nood, dan zich niet langer bedwongen; met zijn ruigen druipenden
staart kan hij dan zijn vijands oogen verblinden. Met
behulp van deze en andere listen gelukt het hem inderdaad de
zege te behalen.

<p>Maar hoe ziet hij er dan ook uit!

<p>Ja, het is de vos nog; nog fonkelen de wilde oogen in den
fijnen kop, nog heeft hij klauwen en tanden. Maar zijn sieraad,
de ruige dichte pels, waarvan de vlokken zoo afstoven toen de
honden hem te lijf gingen, is verdwenen. Ja, hij is welgevoed;
zijn lijf staat bol van nuttige leering en zedelijke verbetering&mdash;maar
hoe is de natuurlijke schoonheid van den prachtigen
struikroover verdwenen. Nog bezit hij den zwaren fraai gevormden
staart, doch die hangt neer, druipend ... er is een luchtje aan.

<p>Zoo uitgerust, was hij ongetwijfeld sterker in den strijd met
den wolf der menschelijke ondeugd, doch wie ziet niet hoe hier
de moraal de kunst heeft geschaad. Uit liefde, ongetwijfeld;
maar, apenliefde.<a name="450"></a>

<hr>

<h3>AANTEEKENINGEN.</h3>

<p class="footnote">[Voetnoot <a name="14.1">1</a>: Vgl. <i>Sp. der. Z.</i>, vs. 16958 en <i>Bed. der M.</i> aan het slot; en
VERWIJS, <i>Van Vrouwen ende van Minne</i>, XIV.]

<p class="footnote">[Voetnoot <a name="14.2">2</a>: <i>Lekensp.</i>, I, c. 24, 57; c. 37, 127; II, c. 7, 102. <i>Dietsche
Doctrinael</i>, III, 831; 1763; II, 2278. <i>Boec van der Wraken</i>, I, 262,
294, 1142 enz.]

<p class="footnote">[Voetnoot <a name="14.3">3</a>: <i>Dietsche Lucidarius</i>, vs. 38&ndash;40; ook vs. 335&ndash;6: &#8222;Van hem
(God) en dorren wi niet bedieden || Te verre voor die leke lieden.]

<p class="footnote">[Voetnoot <a name="14.4">4</a>: <i>Der Mannen ende der Vrouwen Heimelijcheit</i> (in: <i>Mnl. Ged.</i>
ed. DE PAUW), I, 121.]

<p class="footnote">[Voetnoot <a name="14.5">5</a>: <i>Boec van der Wraken</i> (ed. SNELLAERT), I, 1102&ndash;3; zijn betuiging
van eerbied voor de priesters in het algemeen (II, 1222 vlgg.)
is daarmede niet in strijd.]

<p class="footnote">[Voetnoot <a name="14.6">6</a>: Bl. 288.]

<p class="footnote">[Voetnoot <a name="14.7">7</a>: I, c. 25, vs. 79 vlgg.]

<p class="footnote">[Voetnoot <a name="14.8">8</a>: Vgl. de inleiding van VERDAM, XLIII.]

<p class="footnote">[Voetnoot <a name="14.9">9</a>: Over de uitgaaf van <i>Die cracht der Mane</i> zie TE WINKEL en
PETIT. Daarbij komen nu een paar andere uitgaven in DE PAUW'S
<i>Mnl. Ged.</i>, I, 203 vlgg. en 219 vlgg. naar hss. der 14e eeuw. De
uitgaven van n<sup>o</sup>. 2 en n<sup>o</sup>. 3 bij TE WINKEL en PETIT; de klacht
over &#8222;die onghetrouwe merkaren" in n<sup>o</sup>. 2 (vs. 360) wijst ook op de
14e eeuw. n<sup>o</sup>. 4 is uitgegeven door W. DE VREESE in <i>Tijdschr. v.
N.T. en L.</i>, XI, 63 vlgg.]

<p class="footnote">[Voetnoot <a name="14.10">10</a>: Over de uitgaven van beide werken vgl. TE WINKEL i.v. Voorts
en vooral: <i>Studiën über das deutsche Volksbuch Lucidarius....</i> van
KARL SCHORBACH. Strassburg. TRÜBNER. 1894. Aankondiging van
dat werk door TE WINKEL in <i>Museum</i>, 1895, bl. 17.]

<p class="footnote">[Voetnoot <a name="14.11">11</a>: Uitgeg. door SNELLAERT in: <i>Nederlandsche Gedichten uit de
veertiende eeuw</i>. De hier aangehaalde verzen I, 648 vlgg.]

<p class="footnote">[Voetnoot <a name="14.12">12</a>: Over de uitgave vgl. TE WINKEL i.v.]

<p class="footnote">[Voetnoot <a name="14.13">13</a>: Over de twee eerste vgl. TE WINKEL i.v. Van den <i>Nieuwen</i><a name="451"></a>
<i>Doctrinael</i> gaf J. KOOPMANS een boeiend overzicht en goede karakteristiek
in <i>Tweem. Tijdschr.</i> van Jan. 1901.]

<p class="footnote">Voor den <i>Spiegel der Zonden</i> verwijs ik naar de uitgave van VERDAM,
(BRILL, Leiden, 1900) die voorzien is van eene voortreffelijke Inleiding.]

<p class="footnote">[Voetnoot <a name="14.14">14</a>: VERDAM a.w. II, XLV.]

<p class="footnote">[Voetnoot <a name="14.15">15</a>: Een degelijk overzicht daarvan danken wij aan VERDAM; vgl.
a.w. II, LI vlgg.]

<p class="footnote">[Voetnoot <a name="14.16">16</a>: Vgl. vs. 5645 vlgg.; 11563 vlgg., 11683, 11964; 12159 en voorts
de plaatsen door VERDAM aangewezen in zijne Inleiding, bl. XLIX.]

<p class="footnote">[Voetnoot <a name="14.17">17</a>: Vs. 1614 vlgg. en 1996 vlgg.]

<p class="footnote">[Voetnoot <a name="14.18">18</a>: Vgl. de uitvoerige mededeelingen daaromtrent bij TE WINKEL,
bl. 387 vlgg.]

<p class="footnote">[Voetnoot <a name="14.19">19</a>: Ed. DE VRIES. Bij de opgave der hss. van TE WINKEL, bl. 392
moeten gevoegd de <i>Baseler Fragmente</i> waarover zie: <i>Germania</i>,
XXXVII, 410. Karakteristiek van den inhoud door J. KOOPMANS in:
<i>Tweem. Tijdschr.</i>, 1899.

<p class="footnote">Over den, in den <i>Lekenspiegel</i> opgenomen, <i>Sidrac</i> vgl. TE WINKEL
a.w. bl. 396. Bij de daar vermelde literatuur-opgave is te voegen
eene mededeeling van W. DE VREESE in <i>Tijdschr. voor N.T. en L.</i>,
X, 33 vlgg.]

<p class="footnote">[Voetnoot <a name="14.20">20</a>: Vgl. I, c. 40, vs. 50 vlgg.; I, c. 44; I, c. 16; III, c. 10.]

<p class="footnote">[Voetnoot <a name="14.21">21</a>: Vgl. I, c. 16, c. 15, c. 2, c. 5; II, c. 39, 251 vlgg. te verg.
met RUYSBROECK I, 41: &#8222;Dese heilege Kerke, dat sijn alle goede
minschen met Gode verenecht, ende te gadere geroepen iegewelc met
al den anderen."]

<p class="footnote">[Voetnoot <a name="14.22">22</a>: Met DE VRIES en TE WINKEL geloof ik, dat de <i>Teesteye</i> nà
den <i>Lekenspiegel</i> is bewerkt. Zie de plaatsen pro en contra vermeld
bij TE WINKEL, bl. 397. De <i>Teesteye</i> werd uitgegeven door SNELLAERT
in zijne: <i>Ned. Ged. uit de 14e eeuw</i>.]

<p class="footnote">[Voetnoot <a name="14.23">23</a>: Vgl. <i>Teesteye</i>, 393, 812; <i>Lekensp.</i> B. II, c. 35, 17&ndash;18; vooral
ook de Inleiding op MAERLANT'S <i>Strophische Gedichten</i> (edd. FRANCK
en VERDAM), bl. LXXXVII.]

<p class="footnote">[Voetnoot <a name="14.24">24</a>: <i>Lekensp.</i>, II, c. 38, vs. 103 vlgg.]

<p class="footnote">[Voetnoot <a name="14.25">25</a>: <i>Lekensp.</i>, B. III, c. 20&ndash;22.]

<p class="footnote">[Voetnoot <a name="14.26">26</a>: <i>Lekensp.</i>, B. II, c. 35, vs. 109 vlgg.]

<p class="footnote">[Voetnoot <a name="14.27">27</a>: B. I, c. 21, vs. 93&ndash;100.]

<p class="footnote">[Voetnoot <a name="14.28">28</a>: Wat SNELLAERT in de Inleiding zijner <i>Ned. Ged. uit de 14de eeuw</i>,
bl. XXV heeft medegedeeld over de gelijkenis tusschen <i>Teesteye</i>,
<i>Boec van der Wraken</i> en <i>Melibeus</i>, is zeker niet voldoende om ons
te overtuigen dat deze drie werken van één maker moeten zijn; doch<a name="452"></a>
geeft voldoende reden om een afzonderlijk onderzoek in te stellen.
Daarbij zou ook het overige werk van BOENDALE moeten geraadpleegd
worden. Immers bij de door S. medegedeelde plaatsen kan men alvast
een paar verzen uit den <i>Lekenspiegel</i> voegen (III, c. 3, vs. 237&ndash;8)
die teruggevonden worden in <i>Meliboeus</i>, vs. 2266&ndash;7.

<p class="footnote">Een nauwkeurig onderzoek van de taal zou de vraag heel wat verder
kunnen brengen.

<p class="footnote">Opmerkelijk is voorts, dat ook CHAUCER eene proza-bewerking gaf
van <i>The tale of Melibeus</i>. Staat deze bewerking in verband tot het
Mnl. gedicht?]

<p class="footnote">[Voetnoot <a name="14.29">29</a>: Uitgeg. in KAUSLER'S <i>Altniederl. Gedichte</i>, II, 14 vlgg. Vgl.
o.a. vs. 210 vlgg.; 482 vlgg.; 522 vlgg.]

<p class="footnote">[Voetnoot <a name="14.30">30</a>: Nieuwe uitgaaf van Dr. W.H.D. SURINGAR. Leiden. Gebr.
V.D. HOEK. 1895.]

<p class="footnote">[Voetnoot <a name="14.31">31</a>: Uitgeg. in KAUSLER'S <i>Altn. Ged.</i>, III, 177&ndash;181. Het is vertaald
uit het Fransche &#8222;<i>Doctrinal d'un rimeur nommé Sauvage</i>"; vgl. PETIT
DE JULEVILLE'S <i>Hist. de la Litt. Franç.</i>, II, 185, waar het &#8222;banal
et confus" wordt genoemd. n<sup>o</sup>. 2 en n<sup>o</sup>. 3 eveneens uitgeg. door
Dr. SURINGAR (Leiden, V.D. HOEK, 1891 en 1892); n<sup>o</sup>. 2 ontleend
aan drie Latijnsche werkjes waarvan één door den bewerker op den
voet is gevolgd (vgl. bl. XXII vlgg.). n<sup>o</sup>. 3 eene vertaling van den
Latijnschen <i>Facetus</i>, echter geen woordelijke vertaling. Vgl. ook <i>Ned.
Spect.</i>, 1891, n<sup>o</sup>. 41; 1893, n<sup>o</sup>. 1. Over andere derg. geschriften vgl.
TE WINKEL, bl. 405.]

<p class="footnote">[Voetnoot <a name="14.32">32</a>: Vgl. n<sup>o</sup>. 28, n<sup>o</sup>. 2. <i>Die Bouc van Zeden</i> behelst dergelijke
gegevens als <i>Van Zeden</i>.]

<p class="footnote">[Voetnoot <a name="14.33">33</a>: Uitgave van J.H. BORMANS (<i>Speghel der Wijsheit of Leeringhe
der Zalichede</i>). Brussel. 1872.]

<p class="footnote">[Voetnoot <a name="14.34">34</a>: Vs. 2065&ndash;6.]

<p class="footnote">[Voetnoot <a name="14.35">35</a>: B. III, c. 15, vs. 190&ndash;3.]

<p class="footnote">[Voetnoot <a name="14.36">36</a>: Ook <i>Reinaert II</i> is voortreffelijk uitgegeven door MARTIN. In
M's <i>Einleitung</i>, XLIX-LI vinden wij eene parallel als boven bedoeld
wordt, in hoofdzaken aangegeven. Eene uitvoerige vergelijking van
beide bewerkingen gaf Dr. J.W. MULLER in <i>De oude en de jongere
bewerking van den Reinaert</i>. (Amsterdam. 1884).]

<p class="footnote">[Voetnoot <a name="14.37">37</a>: Vs. 7068-'71. Vindt men in vs. 3181: &#8222;Ic heb minen dume
uut sinen monde" misschien eene herinnering aan een tooneel uit
den roman der Heemskinderen? (Vgl. <i>Volksboek</i> ed. MATTHES, bl. 141).]

<p class="footnote">[Voetnoot <a name="14.38">38</a>: Vgl. I, 505 en II, 530&ndash;1; I, 990 en II, 1013; I, 1582-'98
met II, 1611; I, 1947-'60 en II, 1977 vlgg.]<a name="453"></a>

<p class="footnote">[Voetnoot <a name="14.39">39</a>: Vgl. II, 1022-'3; 2314-'5; 3486-'7 (ook in het Fransch;
vgl. MARTIN, <i>Einl.</i>, XLI); 3499; 3745 vlgg.; 4827-'9. Van dat alles
is in <i>Reinaert I</i> niets te vinden.]

<p class="footnote">[Voetnoot <a name="14.40">40</a>: II, 3622 en II, 2417 verg. met I, 2393-'5. (Het mogelijk verkeerd
lezen van <i>moude</i> (stof) voor <i>monde</i> doet hier niets af).]

<p class="footnote">[Voetnoot <a name="14.41">41</a>: <i>Reinaert II</i>, vs. 1899.]

<p class="footnote">[Voetnoot <a name="14.42">42</a>: Vgl. vs. 40&ndash;44, 7769 vlgg. Over het vertoon van geleerdheid
vgl. MARTIN, <i>Einl.</i>, XLIX-L.]

<p class="footnote">[Voetnoot <a name="14.43">43</a>: Vgl. <i>Reinaert II</i>, vs. 7654 vlgg.; 2959 vlgg.; 4534 vlgg.;
4595; 1413-'29; 3821 vlgg.; over de vrouwen vgl. MULLER'S
dissertatie, bl. 122, 187, doch ook hier vs. 5541-'5; de mystiek
vs. 4130 vlgg.]

<p class="footnote">[Voetnoot <a name="14.44">44</a>: II, 2335, 3613, 4098, 4422, 4770, 4848, 7393, 7408 en de op
deze volgende verzen.]

<p class="footnote">[Voetnoot <a name="14.45">45</a>: Zie deze en andere plaatsen in <i>Reinaert II</i>, vs. 488, 604-'8.
961 vlgg., 2228-'9, 2916, 3030, 3210, 3842-'3, 4450-'9, 5896&ndash;5901,
6581 (in vergelijking met de overeenkomstige plaatsen van <i>Reinaert I</i>).]

<p class="footnote">[Voetnoot <a name="14.46">46</a>: Vgl. MULLER a.w. bl. 191&ndash;2.]

<p class="footnote">[Voetnoot <a name="14.47">47</a>: Vgl. deze en andere plaatsen I, 520 vlgg. met II, 544 vlgg.;
I, 842 en II, 881; I, 960 en II, 985; II, 1047; I, 1550 en II,
1587-'8; II, 1595 (ingevoegd); II, 2027-'30; I, 2064 en II, 2076;
II, 2307-'13; I, 2829 en II, 2820.]

<p class="footnote">[Voetnoot <a name="14.48">48</a>: I, 73 en II, 83 (in verband met vs. 105); I, 1929 en II, 1961.]

<p class="footnote">[Voetnoot <a name="14.49">49</a>: Vgl. I, 1235 met II, 1259.]

<p class="footnote">[Voetnoot <a name="14.50">50</a>: Vgl. I, 331&ndash;2 met II, 359&ndash;360. Vgl. voorts het echt epische
in I, 643 vervangen door het didactische in II, 692&ndash;3; het ironische
in I, 1663 door het rechtstreeksche in II, 1677; de mindere levendigheid
in II, 616 vlgg. vergeleken bij I, 562 vlgg.]

<p class="footnote">[Voetnoot <a name="14.51">51</a>: MULLER a.w. bl. 161&ndash;163, 166.]

<p class="footnote">[Voetnoot <a name="14.52">52</a>: Vgl. vs. 2053, 3182 en 2053.]<a name="454"></a>

<hr>

<h2>2. VERHALENDE EN LYRISCHE POËZIE.</h2>

<p class="intro"><i>a</i>. Boerden en sproken, <i>b</i>. Liederen. Muziek en zang. Geestelijke
liederen. Minneliederen en drinkliederen. Historische Liederen, <i>c</i>. Geestelijke,
stichtelijke en didactische lyriek, <i>d</i>. Minnepoëzie.

<p>Vonden wij in de 13<sup>de</sup> eeuw nog maar weinige berijmde
novellen, hoorden wij het lied slechts hier en daar als schuchter
kweelen der vogels bij den komenden morgen&mdash;nu zien wij
ons geplaatst voor eene menigte van verhalende en lyrische
gedichten, zoo rijk in verscheidenheid, dat het moeilijk valt in
die warreling het gelijke of verwante te onderkennen en te
groepeeren. Die moeilijkheid ontslaat ons echter niet van de
taak om te pogen, ook deze stof te beheerschen door haar te
verdeelen.

<p>Wij zijn gewoon verhalende gedichten van komischen aard
<i>boerden</i> en van ernstigen aard <i>sproken</i> te noemen; doch wij
mogen niet voorbijzien, dat het hedendaagsch en het vroeger
spraakgebruik elkander hier niet volkomen dekken. Een komisch
gedicht wordt ook wel &#8222;ene boerde" genoemd, al bevat het niet
juist wat wij een verhaal noemen en een verdicht verhaal wordt
wel met &#8222;boerde" betiteld, al heeft het niets komisch<a href="#15.1">[1]</a>.

<p>Het woord <i>sproke</i> heeft een zeer ruime beteekenis; zoo wordt
een &#8222;bedinghe" <i>van onser Vrouwen</i> aan het slot genoemd:
&#8222;desen <i>sproke</i>", en dat is niet het eenige voorbeeld van dien
aard; elders treffen wij eene &#8222;sproke up den wijn" aan<a href="#15.2">[2]</a>.
Daarentegen heet menig verhalend gedicht, met min of meer<a name="455"></a>
stichtelijke of didactische strekking, niet <i>sproke</i>, maar <i>exempel</i>
of <i>bispel</i><a href="#15.2">[2]</a>.

<p>Doch anderzijds blijft het waar, dat de meeste korte verhalende
gedichten <i>boerde</i> worden genoemd, indien zij van komischen,
<i>sproke</i> indien zij van ernstigen inhoud zijn. Wij mogen
ons dus gerechtigd achten deze gedichten tot eene afzonderlijke
groep te vereenigen. Een tweede groep valt te onderscheiden
in de muzikale lyriek: de liederen, in tegenstelling met de
boerden en sproken, bestemd te worden gezongen niet gezegd;
doch evenals deze ontstaan uit zuiverder lust tot dichterlijke
uiting des harten en beelding der stof, dan wij over het algemeen
in een derde groep waarnemen. Die derde groep omvat
uitingen van het godsdienstig gemoedsleven, zoowel als stichtelijke
en didactische stukken, bestemd tot vermaning, waarschuwing,
opwekking en leering; het karakter van vele dezer
stukken blijkt reeds ten deele uit vooral hier voorkomende
benamingen als <i>bedinghe</i>, <i>disputacie</i>, <i>questie</i>, <i>notabel</i>. Het
spreekt vanzelf, dat ook tegen deze groepeering bezwaren bestaan;
ook hier ontsnapt het leven op meer dan een plaats
aan de banden eener altijd min of meer schoolsche indeeling.
Doch mogen de groepen hier en daar ineenvloeien, wat nood,
indien daardoor het besef harer onderlinge eenheid wordt
versterkt?

<h3><i>a</i>. BOERDEN EN SPROKEN.</h3>

<p>De honderden korte verhalen, welke wij vroeger leerden
kennen, waren nog springlevend. Zij zwierven nog van mond
tot mond en van het eene handschrift in het ander. Hen volgen
op al hunne gangen is ons onmogelijk; wel kunnen wij
zien: dat verscheidene hunner op hunne omzwervingen trekken
van elkander overnemen, dat zij zich wijzigen naar het volk<a name="456"></a>
waaronder zij vertoeven, en dat de verhalen uit het menschenleven
den voorrang krijgen op de dierfabels.

<p>Ook bij de Nederlanders der 14<sup>de</sup> eeuw vonden zij een
gunstig onthaal. Tal van stoffen, die ook in andere middeleeuwsche
literaturen verwerkt zijn, werden hier geboetseerd
tot berijmde verhalen van komischen of ernstigen aard, die
gewoonlijk van twee- tot driehonderd verzen tellen, doch ook
wel eens grooter of kleiner omvang hebben. De komische
stoffen, hier tot <i>boerden</i> verwerkt, vindt men bijna alle terug
in de Fransche literatuur; doch, hoewel de wijze van bewerking
niet zelden gelijk is, zijn er weinig of geen sporen van
navolging aan te wijzen. Onze boerden maken in hoofdzaak
den indruk, dat zij oorspronkelijke bewerkingen zijn van
mondeling overgeleverde stoffen. Sommige zullen uit Frankrijk
hierheen, andere uit Brabant of Vlaanderen naar Frankrijk
gekomen zijn. Om te zwijgen van onze literaire betrekkingen
in dit opzicht tot Duitschland, Engeland en andere landen.

<p>De sproken zijn zeker voor een deel, voor het grootste deel
misschien, afkomstig uit middeleeuwsche bronnen als <i>Vitae
Patrum</i>, <i>Gesta Romanorum</i>, <i>Dialogus Miraculorum</i>, <i>Liber
Apum</i>, <i>Legenda aurea</i>; voor een ander deel zeker ook door
mondelinge overlevering verbreid. Met den invloed der Fransche
literatuur zal men ook hier rekening moeten houden<a href="#15.3">[3]</a>.

<p>Hier en daar vinden wij in deze boerden en sproken aanwijzingen
omtrent den weg, waarlangs het verhaal den verteller
had bereikt; uitdrukkingen als b.v.: &#8222;Ic quam eens daer men
mi sede" of: &#8222;Ic vant ghescreven ende las"; doch zulke aanwijzingen
zijn schaarsch en niet alle duidelijk<a href="#15.4">[4]</a>. Duidelijk is
daarentegen het streven van sommige dichters de verhalen te
localiseeren; de stukken heeten te spelen, zijn misschien soms
ook werkelijk zóó of ten naastebij zóó gebeurd, &#8222;in 't lant van
Loon," &#8222;te Hasselt in die goede stede," &#8222;te Dordrecht in de<a name="457"></a>
poort," &#8222;Tantwerpen in die coperstrate"<a href="#15.5">[5]</a>. Zooals men kon
verwachten, worden wij hier vaker naar het Zuiden dan naar
het Noorden dezer landen verplaatst.

<p>Waarvan vertellen ons de boerden? In welke wereld verplaatsen
zij ons? Op een paar uitzonderingen na behandelen
zij gevallen van minne, van zinnelijken lust, van overspel; zij
vertellen ons van overspelige mannen of vrouwen, die gefopt
of gestraft worden, van minzieke vrouwen of meisjes, clerken
of nonnen, een enkelen keer ook van mannen die in de kroeg
zitten of boeven die een vroegeren kameraad bestelen. Maar
de lusten des vleesches vormen toch het hoofdmotief, dat voor
de middeleeuwsche dichters en niet voor de Dietsche alleen,
blijkbaar een komisch karakter had<a href="#15.6">[6]</a>.

<p>Wij worden verplaatst naar de kroeg, onder de &#8222;goede gezellen
die lange in 't drinchuus duren" en vrouwen die hare mans
uit de kroeg halen; wij komen in gezelschap van een waard,
die bedrogen wordt door de waardin en haar minnaar; van
reizende &#8222;clercken", die het hun verleend nachtlogies aan de
vrouw en de dochter des huizes vergoeden in liefde, aan den
huisheer in kostelooze vuistslagen bij nacht; van een kostelijk
gekleeden, langharigen Don Juan te Dordrecht; van een koopman,
die zijne al te dartele vrouw voor den gek houdt.

<p>Slechts een paar malen verkeeren wij, zooals in de laatstgenoemde
gevallen, in de huizen van rijke burgers. Gewoonlijk
zijn wij onder de kleine burgerij, waar men slaapt in één vertrek,
meelpap eet en &#8222;stoppelen sonder hout" brandt of groen elzen
hout; waar het 's nachts donker is of een vetpotje (&#8222;lichtvat met
smoute") een flauw schijnsel geeft. De koe staat dicht achter de
woonkamer, ook in een burgerhuis; in de boerde &#8222;van de gestolen
zijde spek" zijn wij op het land ten huize van een voormaligen
boef, die zich bekeerd heeft en eene boerendochter getrouwd.<a name="458"></a>
Elders komen wij op het erf van een visscher, aan de oevers der
Seine. Ook de koopman, die ons wordt voorgesteld als een rijk
man&mdash;hij heeft mooie kleeren en juweelen en speelt schaak
met zijne vrouw&mdash;, toont in zijne manieren een buitengewone
grofheid; zijne vrouw, die een handelsman uit de Oostzee-provinciën
te gast heeft en waant door dezen bedrogen te zijn,
wreekt zich op dien gast door hem spijs op zijne kleeren te
storten, tegen hem te vloeken en hem heimelijk tegen de
schenen te schoppen.

<p>Dat zijn de maatschappelijke kringen, dat de levensomstandigheden,
welke de stoffen leverden tot de dichterlijke verhalen
die onder en naast het verhalend ridderdicht opgekomen en
bestemd waren die ridderpoëzie te verdringen. De rijke koopman
uit een dezer boerden, die &#8222;gheleerst, ghespoort, ghegort
wel vaste" zijn huis binnenkomt, toont ons dat het zwaartepunt
in de maatschappij dier dagen zich had verplaatst.

<p>In de boerde, getiteld <i>Wisen raet van vrouwen</i>, worden wij
in een &#8222;huys met hoghe mure" gebracht; blijkbaar een dier
huizingen zooals de rijke burgers ze in navolging van den adel
bouwden. De eigenaar van het huis houdt daar achter slot en
grendel zijne dochter die hij hoopt uit te huwelijken aan een
ridder of jonkheer, maar wat kan hij tegen de Min?

<p class="quote">Al sluiten
Hem buiten
Met grendel en boom
Benagelde poorten
...
</p>

<p>hij raakt er binnen in de gedaante van een jonkman, blijkbaar
een burger, tot wien zij haar goedgeloovigen biechtvader
als liefdebode weet te zenden.

<p>Komt deze burger die blijkbaar hoogerop wil, er bekaaid<a name="459"></a>
af, op meer dan een plaats wordt in deze boerden op spottenden
toon gesproken over het ridderwezen. De vrouw van
een drinkebroer die thuis grimmend en grommend haar man
zit af te wachten, zegt:

<p class="quote">Ic woude ic met hem op een pleyn
Mijn leven mochte setten in waechscalen<a href="#15.7">[7]</a>.
</p>

<p>Zooals de brave ELEGAST vroeger tegen den schelmschen
EGGHERIC VAN EGGHERMONDE!

<p>Van heer GOBERT die 's nachts aan het vechten raakt met
een der &#8222;clercken" wien hij nachtlogies heeft verstrekt, heet het:

<p class="quote">Men sach noit so wel tornieren
Sonder wapene ende sonder corieren<a title="[margin: maliënkolders.]"><sup>#</sup></a><a href="#15.8">[8]</a>.
</p>

<p>De dichter die ons met blijkbaar welgevallen de onbeschaamd-dartele
boerde <i>Van den tanden</i> verhaalt, stelt ons zich zelven
voor, op zijn paard Morele buiten Brussel rijdend. Dien naam
<i>Morele</i> droeg eertijds het ros van ridder AMELANT in den
roman <i>van Lancelot</i>; dien naam ook het ros van den dapperen
TOREC, dat meer waard was dan eene stad<a href="#15.9">[9]</a>.

<p>In gansch andere kringen der maatschappij leiden ons de
sproken binnen.

<p>Hier verkeeren wij onder &#8222;verweende"<a title="[margin: hoovaardig.]"><sup>#</sup></a> keizers en koningen,
heeren &#8222;van groten bloede", prinsen, graven, ridders, edele
vrouwen en jonkvrouwen. Het is waar, dat het ridderlijk tweegevecht
ook hier wordt afgekeurd en zelfs min of meer belachelijk
gemaakt. Zeker keizer die den vrede lief had en wijs
en rechtvaardig zijn land regeerde, maakte korte metten met
de veete tusschen een paar zijner voornaamste edelen. Hij
ontbood de beide &#8222;helden" en trachtte ze te verzoenen.
Te vergeefs! Toen deed hij ze beiden ontkleeden &#8222;totter brouc",<a name="460"></a>
bracht ze in een vertrek, gaf elk een dolk en zeide: gaat nu
maar dapper aan 't werk; gij krijgt geen eten of drinken,
vóórdat een van beiden gedood is. Onmiddellijk waren zij het
eens. Zóó moesten meer vorsten doen, zegt de dichter, dan zou
er heel wat minder onschuldig bloed vergoten worden <a href="#15.10">[10]</a>. De
ernstige toon en het beroep op den Almachtigen Rechter aan
het slot toonen wel dat, indien sproke en boerde hier al één
lijn trekken, hun punt van uitgang toch verschillend is. In een
ander verhaal wordt een rijk en gierig ridder op onzachte wijs
voor den gek gehouden door zijn medeminnaar, een dapper
maar arm edelman. De wijze waarop de gierigaard 's nachts
door zijn medeminnaar bewerkt wordt met een hazelaarstwijg,
is weinig hoofsch, en ook de verdere inkleeding doet hier en
daar denken aan de boerden; doch dit verhaal is dan ook het
eenige waar men twijfelt of men het tot de sproken dan wel
tot de boerden zal rekenen <a href="#15.11">[11]</a>.

<p>Overigens echter wordt in de sproken het ridderwezen met
eerbied bejegend en er is nog gevoel voor de ridderlijke
idealen. Zoo zien wij in een sproke een hooggeboren rijke
maagd aan een dapper arm oud ridder de voorkeur geven
boven een jongen &#8222;mooyaert" <a title="[margin: fat.]"><sup>#</sup></a>, die den ouden krijger bespot
wiens gelaat met zwaarden geteekend is <a href="#15.12">[12]</a>. Het fraaie verhaal:
<i>de mantel van eren</i>, wil toonen, hoe verkeerd het is, goud
hooger te stellen dan riddereer <a href="#15.13">[13]</a>.

<p>Zijn wij niet aan hoven of in ridderlijke huizingen, dan
brengen de sproken ons in klooster of kluis, in gezelschap
van monniken en kluizenaars, nonnen en bagijnen. Van dien
aard is o.a. het verhaal van het <i>Baghijnken van Parijs</i>, een
aanzienlijk meisje dat in een bagijnhof wenscht te worden
opgenomen; dat van de non die met haren meester haar
klooster ontvlucht; van het jonge monnikje dat telkens een
deel van zijn eten aan het beeld van MARIA brengt; van de<a name="461"></a>
edelvrouw die terwijl zij haar minnaar afwacht, door de geesten
der afgestorvenen voor wie zij placht te bidden, wordt bekeerd
en in een klooster gaat.

<p>Verwant met deze sproken van geestelijken inhoud zijn andere,
die ons verhalen van eene jodin die bekeerd wordt tot het
Christendom, een jodenmeisje dat Christin wil worden en door
haar vader vermoord wordt; weer andere behelzen algemeen
bekende korte verhalen die men overal terugvindt, zooals dat
van Hansken met de ganzen; het ouderpaar, dat door hun
kind teruggebracht wordt van de slechte behandeling van hun
ouden vader; de rechtgeaarde zoon, die niet op het lijk van
zijn vader wil schieten. In eene enkele sproke treedt de koopmansstand
op: het verhaal van een paar trouwe vrienden, een
koopman uit Brugge en een uit Baldac (Bagdad), die zich
voor elkander willen opofferen. Het verhaal van Pyramus en
Thisbe, &#8222;twee kinderen die droeghen eene sterke minne,"
leende zich natuurlijk beter tot een sproke dan tot een boerde;
de oudheid zette aan deze stof eene achtbaarheid bij, die het
verhaal wel doet passen bij de ridderverhalen en die uit het
leven der geestelijken, beide toch nog altijd op hooger plan
gelegen dan het leven van burgers en plattelanders<a href="#15.14">[14]</a>.

<p>Dat de sproken alle een zedelijk karakter vertoonen, kan
ons niet verwonderen. Een dezer sprookdichters blijkt zelfs
zoo nauw van geweten, dat hij het noodig acht zijne toehoorders
gerust te stellen omtrent zeker gemis aan waarheid dezer
verdichte verhalen. De sproke <i>van eenen verwaenden coninc</i>
vangt aan met deze regels:

<p class="quote">Exempel vertrect<a title="[margin: vertelt.]"><sup>#</sup></a> men hier ende daer,
Niet om dat si alle zijn waer,
Maer om dat mer bi verstaet
Ondersceet tusschen goet ende quaet<a href="#15.15">[15]</a>.<a name="462"></a>
</p>

<p>
In een enkel geval is de moralisatie bijna even groot als het
verhaal zelf. Elders is in een sprookdichter de lust tot het
mededeelen van zedekundige waarheden of bespiegelingen zóó
sterk, dat hij ook de personages, die in zijn verhaal optreden,
met dien lust bezielt. Een paar ridders &#8222;van quaden levene"
komen tot hun meester om hem te zeggen, dat zij berouw
gevoelen over hunne misdaden en hun leven willen veranderen.
Op eene vraag van hun meester, op welke wijs zij dat denken
te doen, antwoorden zij:

<p class="quote">.... Wi merkent bi Alexanderen
Die grote coninc, dat hem en mochte
Die daet ghehulpen die hi wrochte,
....
Hine moeste der doot doen een ghemoet<a href="#15.16">[16]</a>.
</p>

<p>In overeenstemming met dezen lust tot moraliseeren is dan
ook, dat wij zelden eene sproke aantreffen zonder een nuttige
les of stichtelijke opwekking: trouw gaat boven al; hovaardij is
zonde boven al; hooren, zwijgen en ziende blind // dat's dat
nu de wereld mint, enz. Elders worden de hoorders opgewekt,
onzer Vrouwe getijde en vigiliën voor de dooden te lezen;
hoovaardij, hebzucht en afgunst te schuwen<a href="#15.17">[17]</a>.

<p>Opmerkelijker dan dit stichtelijk karakter der sproken is, dat
ook in de meeste boerden een zedelijke of didactische strekking
niet te miskennen valt. De boerde van de dartele koopmansvrouw
met den &#8222;Oosterlinc" vangt aan met een paar spreukmatige
regels, die in het daaropvolgend verhaal worden toegelicht:

<p class="quote">Tgoede wijf maect den goeden man
Ende de goede man maect tgoede wijf.
</p>

<p>Aan het slot dezer boerde lezen wij dan ook: &#8222;Elc vrouwe
neme hier exempel an." In den aanvang der boerde van de<a name="463"></a>
twee &#8222;clercken" en heer GOBERT wordt ons gezegd, dat men
uit sommige gedichten &#8222;vroedschap en dwaasheid" te weten
komt<a href="#15.18">[18]</a>.

<p>Ook in andere boerden vinden wij dergelijke uitdrukkingen.
In eene boerde, zóó plat-realistisch als die <i>van den visscher
van Parijs</i>, wordt, wat de middeleeuwsche dichters huichelarij
achtten in minzieke vrouwen, op onbarmhartige wijze bespot
en de moraal der boerde <i>van Heile van Berseele</i> is samengevat
in eene waarschuwing tegen den omgang met lichte vrouwen.
Waar geen eigenlijke zedeles of wat daarop gelijkt, in het
verhaal voorkomt, voelen de boerdendichters zich toch verplicht
iets in dien geest te geven door een zegenwensch als: &#8222;God
gheve ons ter zielen bate" of: &#8222;God bringhe ons ten eweghen
paradise"<a href="#15.19">[19]</a>.

<p>Het is waar dat de vrouwen en meisjes, vooral de getrouwde
vrouwen, in deze boerden voorgesteld worden als in hooge
mate weelderig en onkuisch. Doch men moet niet vergeten dat
deze voorstelling rust op theologischen grondslag en dat de
middeleeuwsche dichters, voorzoover zij geen aanhangers van
den vrouwendienst waren, er steeds op uit zijn de vrouwen
als EVA'S dochters te doen zien. EVA'S val immers was de bron
van zoo groote rampen voor het menschelijk geslacht geworden
niet alleen hier op aarde maar ook nog in een later leven<a href="#15.20">[20]</a>.
Ook dragen de boerdendichters er zorg voor dat men hen
goed begrijpe: niet op &#8222;hoofsche vrouwen" hebben wij het
gemunt, zeggen zij; en, bij een andere gelegenheid: geen goede
vrouw behoeft dezen schoen aan te trekken<a href="#15.21">[21]</a>.

<p>Die goede en hoofsche vrouwen vinden wij in de sproken: een
jong rijk meisje dat bagijn wordt; eene edelvrouw die zich bekeert
en in een klooster gaat; een jonge non die zich neus en
lippen laat afsnijden om hare kuischheid te redden; eene adellijke
dame die zich nieuwe kleeren en sieraden ontzegt om haar
<a name="464"></a>
man te kunnen bijstaan in zijn strijd tegen de ongeloovigen;
THISBE die den dood van haren minnaar niet overleven wil.

<p>Een dezer sprookdichters is zijn tijdgenooten zelfs zóóver
vooruit, dat hij in de bres durft springen voor vrouwen die
een misstap begaan hebben. Een adellijk meisje heeft eene
liefdesbetrekking aangeknoopt met een jonkman van geringen
stand. Hare magen zijn vergramd, want, al was de jonkman
haar knecht niet, zulk een misstap was erger dan overspel.
Haar broeder, een groot heer, heeft medelijden met haar en
verdedigt haar in een gesprek met eene hooge bloedverwante
die hem zijne zachtmoedigheid in dezen verwijt.&mdash;Ik zelf heb
vijf onechte kinderen, antwoordt de edelman; zal ik een ander
dan dingen verwijten die ik zelf heb begaan?&mdash;De hooge
vrouwe herneemt: zoudt gij mannen en vrouwen in zoo iets
willen gelijkstellen? Men zal u voor onwijs houden.&mdash;Hij
weer: de schande der mannen zal in Gods oogen duizendmaal
grooter zijn, want zij zijn de aanleggers, het is alles
hun schuld.

<p>Deze opvatting, zooveel rechtvaardiger en menschelijker dan
de gewone middeleeuwsche, zullen wij eerst in veel later
eeuwen en in onzen tijd opnieuw aantreffen<a href="#15.22">[22]</a>.

<p>Tot dusver hebben wij, boerden en sproken karakterizeerend
in hun onderling verschil, gelet vooral op inhoud en geest
dezer beide genres. Wij kunnen er nu bijvoegen dat dit verschil
zich slechts ten deele in den uiterlijken vorm openbaart.
De sproken zijn, op <i>het Baghijnken van Parijs</i> na, gedicht in
doorloopende verzen, paarsgewijze rijmend of met overslaande
rijmen; de boerden, luchtiger van karakter en stemming,
hebben in een paar gevallen den luchtiger gang van het verhalend
in coupletten afgedeeld lied. Verscheidene dezer ernstige
of komische verhalen zijn in allen eenvoud goed verteld,
<a name="465"></a>
onderscheiden zich door zuiver zacht gevoel en naïeve kunst,
door vluggen lossen gang en eene soms onweerstaanbare
komische kracht. Zoo hoog als sommige Oudfransche fabliaux
staan onze boerden niet, maar op zich zelf beschouwd staan
zij hoog. Een gevoelig en mooi stuk is de sproke <i>van het
Baghijnken van Parijs</i> dat ons in zijn dialogisch karakter en
zijne wendingen telkens aan de oudere epische volkspoëzie
herinnert. Zoo b.v.:

<p class="quote">Sy ghinck voor haer moeder staen
Ende badt haer door (haer) houde<a title="[margin: om der wille harer genegenheid.]"><sup>#</sup></a>,
Dat syse door haer edelheyt
Baghyne maken woude.

Sy seyde: lieve dochter mijn,
Soo ghinck aen<a title="[margin: begon.]"><sup>#</sup></a> mijnen rouwe;
Ghy zijt van haven<a title="[margin: bezittingen.]"><sup>#</sup></a> alsoo rijck,
Ghy meucht wel sijn een vrouwe.
</p>

<p>De moeder tracht hare dochter te behouden voor de wereld,
doch te vergeefs:

<p class="quote">Die dochter keerde haer omme
Ende ghinck al te hant
Totten Baghijnkens hove,
Daer sij de meestersse vant.

Sy viel neder op haer kniën,
Ootmoedelyck dat syse booch
Ende werp den rooden mantel
Ter aerden dat hy vlooch.
</p>

<p>Dat afvliegen van den rooden mantel is in zijn suggestieve
kracht voortreffelijk.<a name="466"></a>

<p>Naïeve volkskunst vinden wij ook in de sproke <i>van Pyramus
en Thisbe</i>. Te vergeefs zou men hier zoeken naar de fijnheid
en berekende juistheid van uitdrukking, den tact, de smaakvolle
zelfbeperking, ook de beeldende kracht van het Ovidiaansch
verhaal, welks omvang nog geen vierde der Dietsche
bewerking bedraagt. Maar deze wint het in natuurlijkheid en
eenvoud; hare waarheid van gevoel onderscheidt zich gunstig
van het hier en daar opgeschroefde der Latijnsche bewerking.
Zij weet hare gemoedelijke breedheid aardig af te wisselen
door levendigheid van alleenspraak en tweespraak, te nationalizeeren
o.a. door het beeld van den vermoeiden pelgrim

<p class="quote">Die lange moede heeft ghesijn,
Ende dan een luttel rasten<a title="[margin: rust.]"><sup>#</sup></a> heeft,
Ende<a title="[margin: wanneer.]"><sup>#</sup></a> hi weder gaens dan pleecht,
Es hi moeder dan hi was eer.
</p>

<p>door de vermelding dat THISBE sliep met andere jonkvrouwen

<p class="quote">Die se van scake souden hoeden
Also als noch doen die vroeden.
</p>

<p>Hoe aardig is b.v. ook dat trekje, waarin ons geteekend wordt
hoe de aandoening PYRAMUS overmeestert:

<p class="quote">Daer hi Tysbee roepen soude,
Tusschen &#8222;Tys" ende tusschen &#8222;bee"
Versuchti vijfwerf ofte mee<a title="[margin: meer.]"><sup>#</sup></a>.
</p>

<p>Zoo zou er meer zijn te noemen, o.a. uit de sproke <i>van
den ouden ridder ende den jonghen</i>, waar wij een staaltje vinden
van de in onze middeleeuwsche literatuur schaarsche ironie,
hier omschreven met de uitdrukking &#8222;ghevensde<a title="[margin: geveinsd.]"><sup>#</sup></a> tale". Doch<a name="467"></a>
wij kunnen noch willen alles noemen, en ook in de boerden
is zooveel dat verdient even naar voren gebracht te worden.

<p>Hoe vlot en aardig wordt het verhaal van heer GOBERT en
de beide &#8222;clercken" verteld en hoe herinnert GOBERT'S vrouw,
in hare bezorgheid over haar naakt-vechtenden man, aan vrouw
JULOCKE uit <i>Reinaert I</i>. Hier als elders openbaart eene krachtige
zinnelijkheid zich gaarne in schertsende beeldspraak, in
half-omsluierde uitdrukkingen, ontleend aan het dorschen, het
bespelen van een snaren-instrument, het ambacht van den kuiper.
De monnik en de non, die, midden in de vreugd, op één
bed door den duivel in het koor worden gebracht, waar alle
nonnen vergaderd zijn, herinneren ons HEPHAISTOS' wraak,
zooals zij ons in de Odyssee door dien meester-verteller voor
oogen is gebracht. In het verhaal van de gestolen zijde spek
worden wij op meer dan een plaats herinnerd aan de grappen
en dubbelzinnigheden uit <i>Uilenspiegel</i> en dergelijke volksboeken;
ik heb het oog o.a. op den boef, die, opkijkend naar een bij
de schouw hangende zijde spek, langs zijne wang wrijft en tot
zijn gezel zegt: vóór morgen moet hij er af; ook de wijze,
waarop zij elkander telkens het stuk spek ontstelen, doet hier
en daar aan de kluchtboeken denken.

<p>Voortreffelijk is het tooneeltje, waar de domme oude LACARIJS,
wien zijne vrouw en een verliefde priester hebben wijsgemaakt
dat hij dood is, onder een lijkkleed toegedekt, den
amoureuzen paap in zijn bedrijf waarneemt. &#8222;Loop liever naar het
bordeel!" roept hij toornig; &#8222;als ik maar leefde, zooals gisteren,
dan zoudt gij het duur betalen."&mdash;&#8222;Lacarijs!" zegt de paap,
&#8222;houd je oogen maar stijf dicht, lig stil als een molensteen; zóó
doet men als men op de baar ligt; je zou ons nog bang maken."

<p>En niet minder voortreffelijk is een tooneel uit de boerde
<i>van Heile van Berseele</i>. HEILE, een lichte vrouw, heeft afspraak
gemaakt met een drietal minnaars, die achtereenvolgens bij<a name="468"></a>
haar zullen komen; maar de afspraak loopt in de war, en zoo
is een hunner, WILLEM HOOFT, nog bij haar, als zijn medeminnaar,
ook weer een priester, komt aankloppen. WILLEM
wordt inderhaast in een ruimen bak gestopt, daarin opgeheschen
tot aan de zoldering en het touw vastgemaakt. Uit zijn
kraaiennest is hij nu getuige van het onderhoud tusschen HEILE
en den pape. HEILE heeft den priester stilletjes beduid, wie
daarboven te luisteren zit. Deze begint nu een verhaal van
den Zondvloed; zóó plastisch weet hij het stijgen van het
water voor te stellen, dat WILLEM het al benauwder krijgt;
nog steeds hoort hij van het stijgende water ... de angst
wordt hem te machtig, hij snijdt het touw door en roept:

<p class="quote">Nu wouds God ende goed gheval<a title="[margin: Nu zij het aan God en het geluk bevolen.]"><sup>#</sup></a>
Of Willem Hooft iet<a title="[margin: ook (soms).]"><sup>#</sup></a> zeilen zal.
</p>

<p>Zóó gaat deze Noach in zijn ark onder zeil.

<h3><i>b</i>. LIEDEREN.</h3>

<p>De kruistochten hadden ook het Dietsch sprekend volk in
het Zuiden van Europa en in Oostersche landen gebracht.
Een der gevolgen van die reizen was een krachtige ontwikkeling
der muziek. De Grafelijkheids- en Cameraars-rekeningen
der 14<sup>de</sup> eeuw weergalmen &#8222;van sanghe ende van vedelspele."
Ook naar de lage landen bij de zee komt Orfeus om er de
onbeteugelde krachten en lusten te bedwingen en te temmen.

<p>Wij vinden hier allerlei zangers en zangeressen, die liederen zingen
soms alleen, soms in koor, onder of zonder muzikale begeleiding.

<p>Tot de reizende volksdichters en volkszangers, hetzelfde volkje
dat ook met gedresseerde beren, geiten en apen rondtrok,
behooren blijkbaar zangers en zangeressen, als de man die
den teekenachtigen naam van &#8222;die wilde vos" droeg, &#8222;die sanc
ende dichte voir minen here" (nl. den graaf van Holland);<a name="469"></a>
&#8222;te Berghen in Henegouwen eenen man die vedelde, sinen wive
diere op sanc ende eene gokelaer," &#8222;'t Scoenhoven eenen menestreel
die op een harpe speelde, daer een wyf op sanc," &#8222;te
Nyerborch enen wive, die op de liere speelde ende sanc,"
&#8222;Heerkin die mitten cornemusekin speelde ende daerop sanc."

<p>Andere zangers behooren blijkbaar tot de menestrelen die in
vasten dienst waren bij een of ander edelman; tot deze zou ik
rekenen: het &#8222;sangherkin dat bi hertoghe Aelbrecht was",
&#8222;Hansel tshertogen sanger van Gelre", &#8222;Hannekin die zangher
van Apcoude", &#8222;Herman den sangher die miins heren (van
Blois) paedse plach te wesen", misschien ook &#8222;Jacop vander
Lucht, den zangher" en &#8222;Willem den zanger" die van den
Graaf van Blois &#8222;twee ellen groens en twee ellen roods" krijgt,
blijkbaar ter voorziening in zijne kleedij.

<p>Wij zagen uit de bovenstaande rekening-posten dat een
menestreel soms alleen zingt, soms met een vrouw. Wij vinden
ook wel zangers en zangeressen die met of zonder begeleiding,
éénstemmig of met hooge en lage stem, zingen. Uit de schrale
aanwijzingen is natuurlijk niet altijd met zekerheid op te maken
of wij hier al dan niet reizende beroepszangers vóór ons hebben.
Genoemd worden ons o.a.: &#8222;een wijf die op die ghisterne
speelde ende twee ghesellen diere op songhen", &#8222;twee zanghers
die een dicht zonghen van mevrouwen doot van Hollant";
&#8222;vier wiven die voir minen here speelden op een psalterie
ende op ene quinterne ende daerop songhen", &#8222;drie sanghers
die voer minen here gesongen hadden alst kermiss in den
Haghe was". Soms zou men meenen een hedendaagsch a-capella
koor aan te treffen, als men gewag gemaakt vindt van zangers
of zangers en zangeressen die onder een met name genoemden
leider zich laten hooren: &#8222;Wigant ende sine ghesellen die (te
Mechelen) songhen voor minen jonchere Jan", &#8222;Meeu sijn ghesellen
ende haer ghesellinnen die mit hem pleghen te singhen".<a name="470"></a>
In dit laatste geval hooren wij, evenals hiervoor een enkelen
keer, <i>wat</i> er gezongen werd; want op dien post aangaande
MEEU volgt deze andere: &#8222;Item den selven noch ghegheven
opten Jaersdach, want si dat nuwe jaer songhen in der sale
voir den deken, proefst ende kanoniken die doe staet helden."
Tot de concurrenten van WIGANT en MEEU behoorde ook
&#8222;HEYN VAN CALES de sangher mit sinen ghesellen."

<p>Dit zingen in koor toont dat de wereldlijke muziek zich naast
de kerkelijke moet hebben ontwikkeld. Voor een deel was die
ontwikkeling zeker te danken aan de meistreel-scholen waarvan
wij in het Noorden en het Zuiden dezer landen melding zien
gemaakt. Zoo treffen wij in eene Cameraars-rekening van 1364
de &#8222;meysteryels van der vedelen" aan, &#8222;die do haer schole to
Deventer ghehoelden hadden". Dat zij er welkom waren blijkt
wel uit het feit, dat Raad en Schepenen hen op een gastmaal
onthaald en nog een geschenk in geld gegeven hadden. In een
rekening van 1388 wordt een som gelds geboekt, die gegeven
is aan den &#8222;coninc van de pipers van Oestervant, om mede te
riden tot Berghen daer hi scoel soude houden van pipen."

<p>Waarschijnlijk zullen ook in de 14<sup>de</sup> eeuw, zij het eerst in
de tweede helft, de menestrelen van eene stad zich wel tot
een gilde vereenigd hebben. Daar elk gilde een patroon of
patrones had en gewoon was den dag van dien patroon
feestelijk te vieren, zullen ook zulke muziekgilden wel tenminste
eenmaal 's jaars een feestelijke samenkomst hebben gehouden.
Op zulk eene samenkomst brengen ons, naar ik vermoed,
een paar liederen van dezen tijd: eenige leden van een
gezelschap, dat, naar 't schijnt, <i>het Maria-roosken</i> heet, zijn
bijeen; een hunner zingt eene opwekking tot feestvreugd,
den lof der muziek en dien van MARIA; de overigen &#8222;die
van muziken geerne horen", zingen blijkbaar in koor een
refrein<a href="#15.23">[23]</a>.<a name="471"></a>

<p>Naast of tegenover zulke wereldlijke muziek-vereenigingen
zou men de scholieren kunnen plaatsen, die op Allerkinderen-dag
een bisschop uit hun midden plachten te kiezen en met
dezen aan het hoofd naar het koor kwamen om daar te figureeren
en mede te zingen<a href="#15.24">[24]</a>.

<p>Een wijder strekkend en dieper doordringend onderzoek van
muziek en zang te onzent in de middeleeuwen blijve de taak
der beoefenaars onzer middeleeuwsche muziekgeschiedenis. Hier
moge dit weinige volstaan als inleiding tot hetgeen onze taak
is: een overzicht en eene voorstelling van de liederen, die in
de 14<sup>de</sup> eeuw in deze landen werden gezongen.

<h4>GEESTELIJKE LIEDEREN.</h4>

<p>Niet talrijk zijn de liederen van dezen aard, welke met
voldoende zekerheid tot de 14<sup>de</sup> eeuw gebracht kunnen worden.

<p>Het half Latijnsche half Dietsche lied: &#8222;In dulci jubilo singhet
ende weset vro" uit dezen tijd is vooral van belang, omdat wij
er door herinnerd worden aan den samenhang der geestelijke
Dietsche lyriek met de Latijnsche hymnen en kerkliederen<a href="#15.25">[25]</a>.
Opmerkelijker om zijn inhoud is &#8222;eyn devoet lietgen van den
heilighen kerste", een kerstliedje, kinderliedje, dat aanvangt:

<p class="quote">Sy namen dat kindekyn metten teenen<a title="[margin: bij de toonen.]"><sup>#</sup></a>
Sussoe nynnoe
Der heylighe kerst wil onser ghedencken
Sussoe nynnoe
Als wy suelen van ertrijc sceiden
Sussoe nynnoe.
</p>

<p>Op dezelfde wijze worden dan de &#8222;verssen"<a title="[margin: hielen.]"><sup>#</sup></a> daarna de
&#8222;enckelen" in het lied gebracht en zoo beurtelings alle ledematen
van het Christus-kind als met vroom-eerbiedige hand aangeraakt.<a name="472"></a>

<p>Het zou mij niet verwonderen indien wij hier een geestelijke
omwerking van een wereldlijk lied vóór ons hadden; immers
dergelijke kinderliedjes in den trant van ons &#8222;kinne-, kinnewipje",
aanbrengers van vroegste zelfkennis voor het kind, zooals zij
nog te onzent en in andere landen van West-Europa in den
volksmond leven, zullen wel overoud zijn<a href="#15.26">[26]</a>.

<p>Twee andere liederen hebben naar alle waarschijnlijkheid
betrekking op een bedevaart. Het eene verplaatst ons bij zonsopgang
naar bergen en bosschen, smeekt de bescherming van
het heilig kruis af op dezen tocht, roept de hulp der heiligen
in tot het vinden van een goede herberg en beveiliging tegen
roovers en moordenaars te land en te water<a href="#15.27">[27]</a>.

<p>Het andere is een geestelijke romance ter eere van SANTE
GHEERTRUUT, de patronesse der reizigers. Een volksdichter
heeft waarschijnlijk op dien tocht voor het overig &#8222;gezelschap"
dat &#8222;tot onsen here god voer" het verhaal gezongen van den
ridder die, ter wille van de schoone heilige al zijn goed had
verteerd, die zijn ziel aan den duivel verkocht om weer rijk te
worden en op het beslissend oogenblik door SANTE GHEERTRUUT
wordt verlost uit de klauwen van den Booze. Er is poëzie in
dit lied, hoe weinig geoefend ook de hand was die haar verwerkte:
de eenvoudige droefheid bij het afscheid van den ridder
en zijne geliefde; de naïeve verzuchting: had ik het maar geweten
van te voren! het dwalen op een duisteren avond langs
de wilde heide, de plotselinge verschijning van den Vijand,
het &#8222;roode bloed" waarmee het contract wordt geschreven, de
plastiek bij het drinken van den beker van SINT-GEERTEMINNE:

<p class="quote">Hi nam den nap op sijnre hant,
Hi sette hem voor sinen mont,
Hi en hadde den wijn ooc niet gespaert,
Hi dranc hem uut al tot den gront<a href="#15.28">[28]</a>.<a name="473"></a>
</p>

<p>Deze en dergelijke trekken maken het wel begrijpelijk, dat
een sprookspreker als Meester WILLEM VAN HILLEGAERTSBERG
geen weerstand heeft geboden aan den lust om de stof dezer
geestelijke romance op zijne wijze te bewerken.

<h4>MINNELIEDEREN.</h4>

<p>Zoo schaarsch als de geestelijke liederen zoo talrijk zijn de
minneliederen van dezen tijd. In een handschrift van het laatst
der 14<sup>de</sup> eeuw, dat misschien was aangelegd voor een edelman
uit het Brugsch geslacht Van Gruythuyse, zijn ons bijna
anderhalfhonderd liederen bewaard die ons een beeld geven
van het minnelied dezer tijden. Voor een deel zijn die liederen
misschien gedicht door zekeren jonker JAN VAN HULST, doch
het komt mij voor dat ook andere handen in deze liederen
vallen te onderscheiden<a href="#15.29">[29]</a>. Misschien hebben Duitsche dichters
tot het ontstaan van dit handschrift medegewerkt; in allen
gevalle worden wij al dadelijk getroffen door de Duitsch-getinte
taal of het mengsel van Duitsch en Nederlandsch waarin
ettelijke dezer liederen zijn geschreven. Het Beiersche gravenhuis
had het Duitsch hier te lande in zwang gebracht, Duitsche
dichters en zangers kwamen in het gevolg der graven en edelen
in deze landen; het is begrijpelijk dat velen hunner getracht
hebben aan hunne taal een Nederlandsche kleur te geven zooals
de Fransche trouvères der 13<sup>de</sup> en 14<sup>de</sup> eeuw, in het Noorden
van Italië rondtrekkend, de Fransche ridderpoëzie in veritaliaanscht
Fransch voordroegen.

<p>Misschien zijn er ook Nederlandsche dichters geweest, die
getracht hebben aan hunne taal een Duitsche tint te geven;
het is niet gemakkelijk uit te maken welke der beide mogelijkheden
men in bepaalde gevallen vóór zich heeft<a href="#15.30">[30]</a>.

<p>Herinneren vele dezer liederen ons door hun vorm aan<a name="474"></a>
Duitschland, hun inhoud toont in menig opzicht verwantschap
met de hoofsche Duitsche minnepoëzie dier dagen. De opvatting
van de liefde als een dienst, die wij reeds vroeger in dit
verhaal hebben leeren kennen, treffen wij ook hier aan; ook
hier zijn de rollen omgekeerd: het sterke geslacht zucht, treurt,
klaagt en weent of vleit&mdash;het zwakke is mannelijk en fier; zij
is de &#8222;princesse", de &#8222;keyserinne"&mdash;hij de &#8222;dienaer" of de
&#8222;lijfeigene". De liefde is hier eerbiedig, bescheiden, het zinnelijke
wordt onderdrukt; heimelijk smachten naar haar bijzijn, dat
staat hoog; wordt de &#8222;stedicheit" van den minnaar ook niet
beantwoord, toch blijft hij trouw. Hoofsch is deze opvatting
der liefde in hooge mate; een dorper kan zich dan ook niet
daartoe verheffen: &#8222;een kerel ghert der vreughden gheyn." Het
is niet vreemd dat wij in dezen zelfden bundel een fraai lied
aantreffen, dat van diepe minachting voor de &#8222;kerels" vervuld is.

<p>Een tegenstelling met deze liederen, gedicht onder den invloed
eener internationale opvatting der liefde, vormt een veertigtal
andere die in taal, gevoel en voorstelling zuiver nationaal
mogen worden genoemd.

<p>Hier geen hoofschheid, neen waarlijk niet! Hier krachtig
realisme en onbedwongen zinnelijkheid; maar ook welk een
dartele levenslust en onbezorgde vroolijkheid, welk een helder
opklinkende lach!

<p>Niet zóó scherp noch zóó volstrekt echter moet men zich
deze tegenstelling denken, alsof alle Duitsch-getinte liederen
tegenover de zuiver-Vlaamsche konden worden geplaatst als
idealisme tegenover realisme. Want eenerzijds komen er onder
die Duitsch-getinte liederen een paar voor die in dubbelzinnig
schertsende beeldspraak over het minnespel denzelfden trant
houden als sommige zuiver-Vlaamsche liederen<a href="#15.31">[31]</a>. Anderzijds
zijn sommige zuiver-Vlaamsche stukken gedicht in den geest
der hoofsche minnepoëzie; doch opmerkelijk is, hoe het<a name="475"></a>
nationaal realisme dan op sommige plaatsen door het idealistisch
vernis heen komt kijken<a href="#15.32">[32]</a>. Overigens vindt men hier verscheidene
genre's vertegenwoordigd: liederen over de droefheid
van het scheiden, waarvan er een doet denken aan de later
uitvoeriger te behandelen &#8222;wachterliederen"; nieuwjaarsliederen
die waarschijnlijk bestemd waren om aan de liefste gezonden
te worden, evenals andere die ter begeleiding van een bloeienden
meitak zullen hebben gediend; weer andere hebben een meer
verstandelijk karakter en handelen over de &#8222;stede" (trouw), over
vriendschap, afgunst en nijd. Een enkel behelst klachten over
de &#8222;niders"<a href="#15.33">[33]</a>.

<p>Aan de verscheidenheid van inhoud beantwoordt een rijke
verscheidenheid van vorm; sommige liederen bestaan uit slechts
een enkel couplet, de meeste uit meer coupletten; de gewone
vierregelige strophe komt maar een enkelen keer voor en dan
nog met een kunstiger rijmstelsel dan de gewone overslaande
rijmen (n<sup>o</sup>. 136); de omvang der coupletten zwelt soms, misschien
onder den invloed eener bestaande melodie, aan tot het
buitensporige. Maar ook, hoe menig fraai lied is hier te vinden!
Daar is dit lied op het scheiden:

<p class="quote">Sceiden, onverwinlic leit,
Onvreuchdelyc es dijn beghin,
Dat nemic waerlic up myn heit<a title="[margin: eed.]"><sup>#</sup></a>:
Ten brinct gheen dinc meer lidens in.
Sceiden, du dwinx herte ende zin,
So langher tyt, so meer verdriet,
Sceiden, du ne ghenouchs<a title="[margin: behaagt.]"><sup>#</sup></a> mi niet.
</p>

<p>Het aardige lied op den leeuwrik, dat aanvangt:

<p class="quote">Aloëtte, voghel clein!
Dyn nature es zoete ende rein,<a name="476"></a>
So es dyn edel zanc;
Daer dienstu met den here allein
Te love om sinen danc.
</p>

<p>Het lied tegen de kwellende gepeinzen, die den minnaar rust
noch duur laten, en het klaaglied over het lot van den ongelukkigen
minnaar, met dit aardig couplet:

<p class="quote">Trueren, waken,
Magher caken,
Selden sonder toren<a title="[margin: verdriet.]"><sup>#</sup></a>,
Breken, maken,
Niet gheraken,
Achter meer dan voren&mdash;
Dit moeter al toe horen
Ende al den tijt verloren<a href="#15.34">[34]</a>.
</p>

<p>Wij vinden hier ook meer dan een mooien beurtzang, hetzij
tusschen ridder en jonkvrouw, minnaar en meisje, hetzij tusschen
twee gezellen of twee speelnootjes. Als proeve kunnen
hier slechts een paar coupletten worden medegedeeld van den
beurtzang tusschen een paar gezellinnen, waarvan de eene aan
de andere een droeve bekentenis doet:

<p class="quote">Ghespele, in caent gheswighen niet,
Nu wilt mijn overzwaer verdriet
In trauwen helpen helen.
Doe ic lesten van u sciet<a title="[margin: laatst afscheid van u nam.]"><sup>#</sup></a>,
Doe addi mi allein bespiet
Ende ic ginc mettem spelen.
Ghespele, wilt beraden mi,
So dat mijn ere behouden zi
Bi wizen rade;
Ic wane in comme hem nemmer bi.<a name="477"></a>
Wat sal ic doen! o wach, o wi!
Het es te spade!

Die ander sprac: op minen heit<a title="[margin: eed.]"><sup>#</sup></a>,
Dat es mi waerlic alzo leit,
Ghespele, ic wil u claghen.
Waer es dijn zuver ommecleit<a title="[margin: de reinheid waarin gij gekleed waart.]"><sup>#</sup></a>?
Nu moestu dinen aerbeit<a title="[margin: zwangerschap.]"><sup>#</sup></a>
Lange alleine draghen.
Waer es dijns hertzen toeverlaet?
In can di, leider! genen raet
Ghegheven&mdash;
Wint up dijn haer<a title="[margin: maagden lieten het haar los hangen.]"><sup>#</sup></a>, dijn guldin draet,
Waer es dijn vruechdenrijc ghelaet
Ghebleven!
</p>

<p>De realistische minneliedjes en beeldjes uit het volksleven
zijn niet minder fraai. Het manke liefje met één oor en zwarte
handen, dat knort als een varken, bereidt ons reeds voor op
de groteske figuren van Breughel, en hoe gaarne zou men
weten hoe het afloopt met den kapelaan van Hoedelem, dien
wij 's morgens met den koster achter hem ter mis zien gaan.
Maar slechts de aanvang van dat lied is ons overgebleven.
Dan is er TUTEBIER, de marskramer, met zijn vroolijken
straatroep:

<p class="quote">Naelden, spellen, trompen, bellen,
Ic wil mijn merse hier nederstellen,
Laet zien of ic vercopen can!
</p>

<p>die aangeroepen wordt door een lachend mooi meisje, dat
zoo'n moeite heeft om een speld van het juiste formaat te
vinden:<a name="478"></a>

<p class="quote">&#8222;Merseman," seidesi, &#8222;lieve geselle,
&#8222;Ic hebbe een cleine cokerkijn,
&#8222;In vinde hier in no naelde no spelle<a title="[margin: speld.]"><sup>#</sup></a>,
&#8222;Die wel voughen soude daer in.
&#8222;Hier sijn grote ende daer so cleine,
&#8222;Maer ic ne vinde niet dat ic meine."
&mdash;&#8222;&#8222;Joncfrauwe, wat spellen wildi dan?
&#8222;&#8222;Naelden, spellen, trompen, bellen,
&#8222;&#8222;Ic wil mijn merse"" enz.

&#8222;Joncfrauwe, ic hebbe een spellekijn,
&#8222;Dan es niet aldus cleine."
&mdash;&#8222;&#8222;Cnape, wel moeti comen sijn,
&#8222;&#8222;Ghi weit wel wattic meine.
&#8222;&#8222;Wildi de spelle vercopen niet,
&#8222;&#8222;So leen se mi of ghijt ghebiet<a title="[margin: indien gij wilt.]"><sup>#</sup></a>,
&#8222;&#8222;Ic salt u lonen, bi sinte Jan&mdash;
&#8222;Naelden, spellen, trompen, bellen,
&#8222;Ic wil mijn merse hier neder stellen,
&#8222;Laet zien of ic vercopen can!"
</p>

<p>Daar is verder de &#8222;maecht in vrueghden rijck" die zoo gaarne
op de &#8222;bonghe"<a title="[margin: trom?]"><sup>#</sup></a> wil leeren spelen; Heer WOUTER, oud en
koud, die LYSKEN te na komt en op zijne kaken geslagen
wordt; het avondfeestje in de schuur tusschen zuster LUTE en
broeder LOLLAERT, waaraan zulk een onverwacht eind komt&mdash;altemaal
uitingen eener krachtige zinnelijkheid die wel eens uit
den band springt en grof wordt, doch die in zijn dartelen
moedwil ook zulk een volheid van leven toont, zulk een
natuurlijke bevalligheid en lossen zwier<a href="#15.35">[35]</a>.

<p>De hierboven genoemde &#8222;bonghe" was een der vele muziekinstrumenten
die na onze kennismaking met het Zuiden en het
Oosten ook hier werden ingevoerd en gebruikt.<a name="479"></a>

<p>Naar het schijnt, werd de &#8222;bonghe" ook wel &#8222;bom" genoemd
en bediende men er zich van ter begeleiding van een zanger
of zangeres<a href="#15.36">[36]</a>. Het <i>rondeel</i>, een der lyrische dichtvormen die
in de 14<sup>de</sup> eeuw in zwang kwamen, werd toen ook wel gezongen
met muzikale begeleiding. Een rondeel van amoureuzen
inhoud vinden wij in een gedicht &#8222;<i>van den wilden man</i>" dat
uit deze eeuw dagteekent; begrijpelijker wijze wordt het rondeel,
als voor den zang bestemd, hier &#8222;liedekijn" genoemd:

<p class="quote">Nu hoert hier dliedekijn, dat hi sanc
met luder stemmen eer iet lanc:
&#8222;Ic was wilt, ic ben ghevaen
&#8222;ende bracht in mintliken bande;
&#8222;dat heeft ene maghet ghedaen.
&#8222;Ic was wilt, ic ben ghevaen;
&#8222;Al mochtic, in woude haer niet ontgaen,
&#8222;des settic mine trouwe te pande.
&#8222;Ic was wilt, ic ben ghevaen
&#8222;ende bracht in mintliken bande"<a href="#15.36">[36]</a>.
</p>

<p>Ook elders bleven ons nog minneliederen bewaard in eene
Brabantsch-Limburgsch gekleurde taal, doch in zóó gebrekkigen
toestand, dat men er zich geen juist oordeel over kan vormen.
Zooveel is echter wel zeker, dat zij tot de hoofsche poëzie
moeten worden gebracht. Op meer dan een plaats immers
wordt gesproken over <i>dienst</i> en <i>vrouwe</i>, b.v. in eene uiting
als deze:

<p class="quote">Lijfs ende sins is hi versaeght,
Die dlijf<a title="[margin: het lief(je).]"><sup>#</sup></a> mint die sijn dienst meshaeght.
</p>

<p>Elders herkennen wij in &#8222;dier verreder ghevensde tale" de
klachten over de &#8222;niders" waarvan de hoofsche minnepoëzie<a name="480"></a>
vol is. Hier en daar hooren wij een couplet of een paar verzen
die ons een goeden dunk van het geheel geven. Zoo b.v.:

<p class="quote">En mach verberghen in gheen hol
Hem lief vor lief, die liefs es vol.
</p>

<p>of:

<p class="quote">Liefs troest eest beter niet ghenieten,
Dan na liefs troest liefs troest mesnieten<a title="[margin: ontgelden, boeten.]"><sup>#</sup></a>,
</p>

<p>of dit deel van een couplet:

<p class="quote">dat hem verdrote
's Levens sere,
Die uyt sire vrouwen
Herte dor trouwen
Ghesloten were<a href="#15.37">[37]</a>.
</p>

<p>Doch wij zouden er meer van over moeten hebben en vooral
in een beter overgeleverden tekst, vóórdat wij ons een algemeen
oordeel zouden kunnen vormen.

<p>Onder de minneliederen uit het handschrift der Gruythuysens
vindt men ook&mdash;de nabuurschap dagteekent reeds van
Anakreon&mdash;een aardig drinklied dat aanvangt:

<p class="quote">Scinc her den wijn,
Gheselle mijn,
Wi willen vroilic leven;
Het mach sulc<a title="[margin: deze of gene.]"><sup>#</sup></a> zijn
Noch up den Rijn,
Die ons gheluc mach geven,
Al moeten wi nu sneven.
</p>

<p>Andere, met dit lied verwante, liederen brengen ons in
gezelschap van berooide minnaars die hunne versmade liefde<a name="481"></a>
zoeken te vergeten en als een voorspel vormen van de latere
liederen der &#8222;gildekens"<a title="[margin: doorbrengers.]"><sup>#</sup></a><a href="#15.38">[38]</a>.

<h4>HISTORISCHE LIEDEREN.</h4>

<p>Gebeurtenissen of toestanden en verhoudingen die in ruimen
kring indruk maakten, ontroering verwekten onder een aanzienlijk
deel van het Dietsch-sprekende volk, waren, zooals wij
zagen, ook in een vorige eeuw waarschijnlijk wel tot uiting
gekomen in het lied. Voorbeelden van zulke uitingen zijn echter
niet tot ons gekomen. Gelukkiger zijn wij wat de 14<sup>de</sup> eeuw
betreft. De wassende beteekenis en invloed der burgerijen schijnt
zich te openbaren ook in het feit, dat ten minste eenige historische
liederen uit dezen tijd tot ons zijn gekomen.

<p>Indien wij ons herinneren welk een diepen indruk de moord
op graaf FLORIS DEN VIJFDE in Holland maakte, dan verwondert
het ons niet dat deze gebeurtenis tot een lied is verwerkt, noch
dat dit lied eeuwen lang in den volksmond is blijven leven.
Hoogst opmerkelijk is de wijze waarop de uit de geschiedenis
bekende feiten hier door een ons onbekenden volksdichter verwerkt
zijn. Spreekt de historie van een strijd tusschen den op
zijne voorrechten naijverigen adel en den graaf dien zij smadelijk
&#8222;der keerlen god" noemden, het lied vindt den sleutel tot de
verklaring der gebeurtenissen in persoonlijke motieven.

<p>Graaf FLORIS, zóó wordt ons hier verteld, is zijne bijzit
moede en wil haar als echtgenoote aan GERARD VAN VELZEN
opdringen. Deze weigert; &#8222;uw versleten schoenen en wil ic niet",
zegt hij in hoonende beeldspraak. FLORIS zint op wraak; het
huwelijk van VELZEN met MACHTELD VAN WOERDEN biedt
hem daartoe gelegenheid. Hij ontbiedt GERARD aan zijn hof;
terwijl deze onderweg is, gaat FLORIS tot de jonge vrouwe van
VELZEN en onteert haar. Die schennis wreekt GERARD op den<a name="482"></a>
schender. Verhaalt de historie ons dat de moordenaars van den
graaf ontsnappen&mdash;de volksdichter laat GERAERT VAN VELSEN
gevangen nemen; drie dagen lang wordt hij om en om gerold
in een vat waarin spijkers geslagen zijn. Die marteling vermag
hem te breken noch te buigen. Op de vraag &#8222;hoe hem nu te
moede is?" antwoordt hij:

<p class="quote">Ic ben noch al de selve man,
Die graef Floris sijn jonc leven nam.
</p>

<p>Wij mogen wel als zeker aannemen, dat deze voorstelling
van zaken niet door den volksdichter is verzonnen, doch dat
hij haar ontleend heeft aan een Nederduitsche sage.

<p>Van den Gotenkoning ERMANARIK en een zijner voorname
heeren wordt ons bijna volkomen dezelfde geschiedenis verhaald;
ook in Deensche liederen treden koning ERIK GLIPPING en zijn
maarschalk, ridder STIG, in dezelfde verhouding op.

<p>Met dat al blijft het opmerkelijk, dat een volksdichter te onzent
eene dergelijke voorstelling van den moord op graaf FLORIS
heeft gegeven, waarin &#8222;der keerlen god" nu juist niet de mooiste
rol heeft; zelfs kan men zeggen dat de sympathie des volksdichters
eerder aan de zijde van den onbuigzamen edelman is,
den wreker der bevlekte huwelijkseer en aan die der schoone
jonge vrouw die den smaad zoo diep gevoelt. Heeft graaf
FLORIS door een liefdesbetrekking tot eene jonkvrouw of edelvrouw
inderdaad eenige aanleiding gegeven tot het in verbinding
brengen zijner geschiedenis met de Nederduitsche sage?
Immers, ook LODEWIJC VAN VELTHEM die zich overigens in
dezen welingelicht toont, schrijft over de redenen tot den moord:

<p class="quote">Ander secgen: dat om een Vrouwe quam,
Dat men hem sijn leven nam,<a name="483"></a>
Daer hi met soude hebben te doene,
Die wyf was een van sinen baroene,
Ende datten diegene daerom lagen
Leiden vander stont alle dagen<a href="#15.39">[39]</a>.
</p>

<p>Vóór 1316 was derhalve dit gerucht aangaande de schennis
eener adellijke dame, niet juist MACHTELD VAN VELZEN, als
reden tot den moord reeds verbreid. Heeft VELTHEM dit gerucht
leeren kennen uit het Dietsche lied of langs anderen weg?
Tot het geven van een afdoend antwoord op die vragen zijn
wij niet in staat. Doch hetzij den volksdichter de ware toedracht
der zaak bekend is geweest of niet, in beide gevallen is het
begrijpelijk dat gekrenkte huwelijkseer voor hem een aantrekkelijker
motief was dan gekrenkte adeltrots; dat algemeen menschelijk
gevoel hem sterker aandeed dan het belang van een
bijzonderen stand, waartoe hij blijkbaar niet behoorde. Die
aandoening zou zich ongetwijfeld duidelijker openbaren, indien
wij het oude lied in zijn oorspronkelijken vorm bezaten; het
moet heel wat geleden hebben in het drietal eeuwen, waarin
het van mond tot mond ging, vóórdat wij het in 1591 achter
de <i>Rijm-Kroniek van Melis Stoke</i> aantreffen. Doch ook in
dezen verminkten vorm treffen ons nog de levendigheid van
het verhaal in zijn vluggen gang, de teekenachtige beeldspraak
van VELZEN tot zijn heer, de aanschouwelijkheid der voorstelling,
de dramatische kracht; ook de vinding om den moordenaar,
volgens een uit de sprookjes bekend motief, in een met
spijkers doorboorde ton te rollen<a href="#15.40">[40]</a>.

<p>Een landsheer in strijd met een zijner voorname edelen vinden
wij ook in een ander lied van dezen tijd. Dat ook dit lied
ons gebrekkig is overgeleverd, blijkt reeds uit den titel: <i>Van
cort Rozijn</i>; immers de naam van den edelman die hier de
hoofdrol speelt, ZEGER VAN KORTRIJK, &#8222;Segher de <i>Curtroysijn</i>"<a name="484"></a>
(d.i. van Courtroy), is hier verbasterd door een Vlaming,
die blijkbaar geen Fransch kende.

<p>Wij zijn in Vlaanderen tijdens den oorlog tusschen Frankrijk
en Engeland. De graaf van Vlaanderen, LODEWIJK VAN
NEVERS, heeft de partij van Frankrijk gekozen; een deel
van zijn volk, en daaronder twee invloedrijke Gentenaars,
houden de zijde van Engeland. Die twee zijn JACOB VAN
ARTEVELDE en ZEGHER VAN KORTRIJK. Vertoornd over hunne
tegenkanting laat de Graaf ZEGHER gevangen nemen en onthoofden
(1337).

<p>Opmerkelijk is ook hier de wijze, waarop deze historische
kern door de volkspoëzie is verwerkt.

<p>In het lied biedt de Graaf zijn &#8222;lieven neve" den Cortrosijn
het ruwaardschap over Vlaanderen aan; doch deze, weinig
minder hooghartig dan VELZEN tegenover den Graaf van Holland,
weigert in smadelijke bewoordingen: &#8222;ick leve so noode
bi quaden ase"<a title="[margin: voedsel.]"><sup>#</sup></a>. Die &#8222;spitighe woorden" zullen u berouwen,
herneemt de ander; met uw hoofd zult gij ervoor boeten.
Onvervaard door dat vooruitzicht beweert de Cortrosijn, dat
hij nog een nacht bij des Graven dochter zal slapen. Toornig
wendt Vlaanderens heer zich van hem af, en niet lang daarna
wordt de weerspannige gevangen genomen. Genade bidt hij te
vergeefs; voor het huis te Rupelmonde valt zijn hoofd onder
de bijl. Maar op Sint-Laurensdag komt de koning van Engeland
zijn aanhanger wreken; toen de dag ten avond kwam, lag
Brugge in het roode bloed.

<p>Evenals in het lied <i>van Gerard van Velzen</i> is ook hier het
bijzondere: de strijd der partijen, tenauwernood zichtbaar; het
algemeen menschelijke: gekrenkt eergevoel en liefde, staat op
den voorgrond<a href="#15.41">[41]</a>.

<p>Heeft de volksdichter zijne voorstelling geheel verzonnen?
Wie zal dat uitmaken? Dat de historische stukken van dezen<a name="485"></a>
tijd niets van zoodanige verhouding weten, is wel van gewicht,
maar levert geen afdoend bewijs. Doch ook al hebben
wij hier louter verdichting, dan blijkt daaruit nog eens te
meer het eigenaardig wezen der volkspoëzie, die het algemeen
menschelijke gaarne op den voorgrond brengt, ook
daar, waar het niet door de gebeurtenissen ten tooneele wordt
gebracht.

<p>Het lied <i>van den Cortrosijn</i> herinnerde ons den grooten
patriot JACOB VAN ARTEVELDE. Indien de historische overlevering
te werk ging volgens onze verwachtingen, wat zouden wij
dan eer verwacht hebben, dan dat niet één, maar verscheidene
liederen de heugenis aan ARTEVELDE'S krachtige persoonlijkheid
en zijn tragischen dood zouden hebben bewaard? Toch bezitten
wij niets over hem, dan een onbeteekenend fragment
van een naar allen schijn onbeteekenend lied, dat bovendien
nog van twijfelachtige herkomst is. Maar zijne partij, de nationale
partij der &#8222;Clauwaerts", die de klauwen van den Vlaamschen
leeuw op hunne mouwen geborduurd droegen, bleef
leven in een kort spotliedje, uitgegaan van de Franschgezinde
&#8222;Leliaerts", op wier mouwen de &#8222;fleur de lis" prijkte:

<p class="quote">Clauwaert, Clauwaert,
Hoet u wel van den Lelyaert
    enz.<a href="#15.42">[42]</a>.
</p>

<p>Dat liedje was niet de eenige uiting van de minachting en
den haat der voorname &#8222;Leliaerts" jegens de nationale partij.
In een vierregelig gedichtje wordt gewezen op den overmoed
van de rijk wordende &#8222;kerels". Uitvoeriger worden de &#8222;kerels"
ons geteekend in een veel grooter gedicht van dezen tijd, dat
van niet geringe technische vaardigheid getuigt en waarschijnlijk
is vervaardigd door een edelman of aanhanger van den adel<a name="486"></a>
die door de &#8222;kerels" was gevangen genomen en in den &#8222;stoc"<a title="[margin: gevangenisblok.]"><sup>#</sup></a>
gezet. Met onverholen minachting, met verdienstelijke plastiek
en scherpen spot is de &#8222;kerel" hier afgebeeld in zijne ruwheid
en grofheid: hij vreet look met koolstronken, met zijne handen
klopt hij eieren door zijn heete melkpap en slaat ze naar binnen
tot hij er scharlaken van ziet; achter het vleesch en spek zit hij
heen, dat hem het vet langs de vingers druipt. Hoort hem
kallen tegen zijn soort: mijn landheer vroeg mij onlangs ten
eten, ik schrokte en vrat mij boordevol!&mdash;&#8222;Hei", roept een
andere kornuit, &#8222;hoort nou ereis een vreemde klucht: ik heb
mijn bles-merrie verruild, nu zal zij voor de schuit van Pieter
Gerrits loopen! Heb ik hem zijn neus niet gesnoten?&mdash;Hadden
de &#8222;kerels" de macht in handen, het zou spoedig klinken:
slaat de heeren dood! De &#8222;kerels" van Gent kunnen het
getuigen. Boven op een paard speelt hij ook wel voor ridder;
de dorschvlegel is zijn speer, de wan zijn schild; &#8222;ja, zeker!"
zeggen dan de overige rekels, &#8222;Roelof weet van steekspel
houden!"

<p>Denzelfden vijandigen geest, dezelfde minachting ademt een
lied &#8222;van de kerels" waarvan wij, sprekend over de minneliederen,
reeds gewag maakten. In kleiner bestek doch met
niet minder talent en met vaster hand is hier een beeld van
den &#8222;kerel" omgetrokken, dat bovendien niet zóó door den
tijd geleden heeft als het voorgaande. Hier zien wij hem: &#8222;vijand
van de ruiters, langgebaard, in gescheurde kleeren, met gelapte
kousen en schoenen, de kaproen scheef op het hoofd, altijd
vol wrongel en wei, brood en kaas. Met een homp roggebrood
in de hand gaat hij naar de ploeg; dan komt zijn vuil wijf
er bij, de flarden hangen haar bij de muilen neer. Gaat hij
ter kermis, dan beeldt hij zich in dat hij een graaf is; alles
wil hij neerslaan met zijn knuppel" ... in dien trant gaat
het lied voort, om te eindigen met het grimmig dreigende:<a name="487"></a>

<p class="quote">Wi willen de kerels doen greinsen,
Al dravende over 't velt,
Hets al quaet dat zi peinsen;
Ic weet ze wel bestelt<a title="[margin: ik weet goed raad voor hen.]"><sup>#</sup></a>:
Men sal ze slepen<a title="[margin: nl. op eene horde (naar de galg).]"><sup>#</sup></a> ende hanghen,
Haer baert es al te lanc;
Sine connens niet ontganghen,
Sine dochten<a title="[margin: zouden niet deugen.]"><sup>#</sup></a> niet sonder bedwanc.
Wrongle ende wey, broot ende caes,
Dat heit<a title="[margin: eet.]"><sup>#</sup></a> hi al den dach;
Daer omme es de kerel so daes<a title="[margin: dwaas.]"><sup>#</sup></a>,
Hi etes meer dan hi mach.
</p>

<p>Ook al voegt men bij deze weinige historische liederen eenige
politieke gedichten van dezen tijd, zooals de <i>Jammerliche Clage</i>
over den dood van graaf WILLEM IV in Friesland, een onbeteekenend
gedicht op JAN III, hertog van Brabant, een stuk
van WILLEM VAN HILLEGAERTSBERCH over het ontstaan der
Hoeksche en Kabeljauwsche twisten en een paar andere&mdash;welk
een onvolledigen en zwakken indruk krijgen wij dan nog
van die gewichtige 14<sup>de</sup> eeuw!

<p>Doch men mag hier niet vergeten dat, vooral in de middeleeuwen,
de poëzie zich slechts ten deele openbaart door de
kunst van het woord; dat zij voor een aanzienlijk deel latent
bleef in het leven. Hoeveel poëzie schuilt er in de werkelijkheid
dier dagen, ook al richt men het oog in het bijzonder op de
geschiedenis van land en volk. Een goed voorbeeld daarvan
levert ons de Latijnsche kroniek, door WILLEM, kapelaan te
Brederode, opgesteld in het eerste vierdedeel der 14<sup>de</sup> eeuw.
De auteur verhaalt ons daar, hoe WILLEM I, graaf van Holland,
op een reis naar Duitschland door Gelderland trekt. Uit
vrees voor hinderlagen van zijn vijand OTTO, graaf van Gelre,<a name="488"></a>
heeft hij zich in geringe kleeren gestoken; met slechts een
enkelen dienaar wandelt hij blootsvoets door Gelderland. Zijn
weg leidt hem langs het kasteel van zijn vijand. De gravin
staat voor het raam en ziet hem; aan zijne beenen en overige
ledematen herkent zij den man van edel bloed en begrijpt dat het
graaf WILLEM moet zijn. Een bode noodt hem binnen te komen.
WILLEM aarzelt maar geeft aan de noodiging gehoor. De gravin
laat hem in een kamer brengen en betere kleeren uit haar mans
garderobe geven; zij begroet hem als graaf van Holland en
laat niet af, al loochent hij het; op slimme wijs weet zij hem
tot erkenning der waarheid te brengen. Bij het vallen van den
avond komt graaf OTTO thuis. Zijn gemalin gaat hem tegemoet;
hand in hand komen zij de zaal binnen. De verstandige vrouw
vraagt of hij haar een belofte wil doen; de graaf stemt toe en
doet er een eed op dat hij zijne belofte zal houden. Daarop
zegt zij: huw dan onze dochter ALEID uit aan WILLEM, graaf
van Holland.&mdash;&#8222;Droomt gij?" zegt de graaf; &#8222;maar mijn eed
zal ik houden." Nu gaat de gravin de kamer binnen waar
WILLEM zich bevindt, begroet hem als schoonzoon en brengt
hem voor haar gemaal. Allen zijn verwonderd; doch sommigen
zeggen: geen wijsheid, geen raad kan bestaan tegenover God.
Lag hier niet de stof voor eene romance te wachten op
de beeldende hand van een dichter? Die barrevoeter-graaf
in slechte kleeren vermomd door Gelderland trekkend, die
gravin voor het venster&mdash;typische houding eener middeleeuwsche
edelvrouw&mdash;die bode, dat verwisselen van kleeding,
die belofte van den graaf en die ontknooping&mdash;het
is alles ongeboren poëzie. Had deze kapelaan Dietsch durven
schrijven, wie weet? Doch zijn eerbied voor HORATIUS,
OVIDIUS en SENECA verbood hem dat en deed hem in zijn
Latijn vertellen wat een mooi lied in de volkstaal had kunnen
worden<a href="#15.43">[43]</a>.<a name="489"></a>

<h3><i>c</i>. GEESTELIJKE, STICHTELIJKE EN DIDACTISCHE LYRIEK.</h3>

<p class="quote">Al waren alle gherse<a title="[margin: grasjes.]"><sup>#</sup></a> tonghen,
Die te meye oit ontspronghen,
Ende si alle van u songhen,
Si en gaven u niet te vollen prijs.
</p>

<p>Deze verzen uit een gedicht <i>van onser Vrouwen</i> wijzen aan,
waar het zwaartepunt ligt in de geestelijke lyriek van dien tijd:
MARIA neemt de voornaamste plaats in. Het is haar &#8222;opvaert",
hare &#8222;vijf pinen", hare &#8222;claghe"; wij vinden &#8222;bedinghen" tot
haar, een &#8222;lof van Maria", &#8222;Ave Maria," &#8222;Salve Regina" en hoe
die stukken verder heeten mogen. Vele daarvan toonen meer
vroomheid dan eigenaardig karakter of talent van den dichter.
Sommige andere verdienen op den voorgrond gebracht te worden.

<p>Zoo vinden wij drie meesters: ALBRECHT VAN KEULEN,
HEYNRIC FROMATOR en JACOB VAN MERLANT, &#8222;een edel clerc
ende wide becant" in een soort van wedstrijd bezig met den
lof der Moedermaagd te zingen; MAERLANT'S lofspraak wordt
de schoonste geoordeeld. Een enkelen keer treffen ons onder
de gebeden tot MARIA fraaie stukken; zoo b.v. dit couplet:

<p class="quote">O maghet, o moeder, o godlijc wijf,
O zoete, o reyne, o leytsverdrijf,
O lieve, o werde, o zalighe vrouwe,
O advocate der zonden kijf<a title="[margin: op wie de zonden kwaadaardig zijn.]"><sup>#</sup></a>,
O onser, ellendigher, biblijf<a title="[margin: toeverlaat.]"><sup>#</sup></a>;
O roze, vul van 's hemels dauwe,
O troost in node, o heils beclijf,
O wech der dolender, even stijf<a title="[margin: zeer betrouwbaar.]"><sup>#</sup></a>,
O bloeyende minne, o vloeyende trouwe,
O moederlic herte, o maechdelic lijf,
O licht voor thelsche ongherijf,
Com, los mijn herte uut allen rauwe<a href="#15.44">[44]</a>.<a name="490"></a>
</p>

<p>Opmerkelijk is een stuk getiteld <i>Onser Vrouwen Claghe</i> om
den geest der vroegere volkspoëzie, dien het ademt. Zoo vinden
wij hier meer dan eens dat spreken der personen zonder
aankondiging:

<p class="quote">Tote Adame dat hi quam:
&#8222;Adam, du ne wet min no mee
...
</p>

<p>Ook de epische herhaling van vraag en antwoord en de
deelneming van den dichter, die zich lucht moet geven midden
in zijn verhaal met een: &#8222;Ay, hoe node dat hi (Adam)
't dede!"<a href="#15.45">[45]</a>.

<p>Naast deze gedichten op MARIA vinden wij andere <i>Op het
lyden Christi</i>, <i>ons liefs Heren passie</i>, <i>de seven ghetide van
onsen here</i>. Hindert ons hier soms dezelfde platheid, die wij
vroeger in de ridderpoëzie aantroffen, waar een dichter zich
niet ontziet te schrijven

<p class="quote">Dat Jhezus naect hinc als een rent<a title="[margin: rund.]"><sup>#</sup></a>
An den cruce moedernaect<a href="#15.46">[46]</a>.
</p>

<p>Anderzijds treffen wij hier een fraai staaltje van geestelijke
volkspoëzie aan in een stuk, dat den naam draagt <i>Van Jhesus
Mynnen, een scoen ryme</i>. Men oordeele zelf:

<p class="quote">O edele ziele mijn, en was die trouwe niet groot,
Dat Jhesus Christus, Marien Sone, om u vercoes di doot?

O edele ziele mijn, nu sijt hem onderdaen,
Want hi wilt noch anders met u spelen gaen.

O edele ziele mijn, staet op, maect u ghereet,
Doet uwen mantel ane, der hogher minnen cleet.<a name="491"></a>
O edele ziele mijn, doet ane u scone juweel,
U brugom wilt gaen meyen met u in sijn prieel.

O edele ziele mijn, hets daer zuete meyen gaen:
Den wijn der melodiën wort u daer opgedaen<a href="#15.47">[47]</a>.
    enz.
</p>

<p>Voorts vinden wij nog lofdichten op S. JAN BAPTIST, eene
paraphrase van het <i>Miserere</i>, van het <i>Pater Noster</i>. Het oude
geloof, dat voor het Christendom had moeten wijken, openbaart
zich in een tooverformulier, dat wel gekerstend is, doch
waar het oude geloof nog uit opduikt als een duiveltje uit een
verlucht getijdenboek. Want dit is wel het oud-nationaal geloof:

<p class="quote">...
... dat my gheen dinghen en moghen vellen
Noch gheen tonghe en moge quellen,
Noch yser noch stael my sniden noch slaen.
</p>

<p>Maar onmiddellijk daaraan vooraf gaat een bede tot &#8222;den heyligen
kerst" en op den laatsten hier medegedeelden regel volgt:

<p class="quote">Dat seder ghesmeedt waert
Dat Christus gheboren waert.
</p>

<p>Opmerkelijk is ook, hoe de onharmonische vermenging van
oud-nationaal en Christelijk geloof zich hier openbaart in het
gemis aan samenhang en harmonie van het gansche stuk<a href="#15.48">[48]</a>.

<p>Vonden wij hier den mensch vooral tegenover MARIA en
JEZUS, een enkelen keer tegenover God, in andere gedichten
staat niet het godsdienstige, maar het zedelijke op den voorgrond.
Die gedichten zijn veel en veel talrijker dan de weinige
eigenlijk gezegde geestelijke gedichten. Meer en meer zien wij<a name="492"></a>
ook in de poëzie, dat de burgerij zelf de ontwikkeling van
haar zedelijk leven ter hand neemt, al blijft zij de priesters
nog erkennen als middelaars tusschen haar en God.

<p>De burgerlijke dichters, die zich hier als woordvoerders der
gemeente tot de gemeente richten, kiezen daartoe gaarne den
weg van het verstandelijk betoog, de redeneering, de uiteenzetting,
de waarschuwing.

<p>Het verwondert ons niet, bij deze neiging tot didactiek ook
hier een paar maal het vaderlijk &#8222;lieve kindre" aan te treffen,
dat wij vroeger in de leerdichten aanwezen, noch dat het <i>debat</i>
en daarmede verwante vormen hier vaak voorkomen. Juist die
dichtvorm immers gaf gelegenheid, eene zaak door onderscheidene
sprekers van verschillenden kant te doen beschouwen,
vragen te stellen tot de hoorders om hen langs dien weg te
brengen tot het vinden van de waarheid of ten minste van
eene overtuiging. Vandaar dat men aan het slot van sommige
dezer stukken uitdrukkingen leest als: &#8222;Nu mach elc vroet
man merken" of &#8222;Nu gheraet hier naer"<a href="#15.49">[49]</a>.

<p>Met het verstandelijk karakter dezer poëzie strookt ook wel
de lust tot allegorie, die hier zich zoo krachtig openbaart. De
roman <i>van de Roos</i> moge invloed geoefend hebben op de
ontwikkeling der allegorie ook te onzent, eene dergelijke neiging
van den menschelijken geest kan toch niet alleen uit een boek worden
afgeleid. Allerlei menschelijke eigenschappen en hoedanigheden,
gevoelens, neigingen, toestanden, worden door de
dichters belichaamd, treden voor ons op om, redeneerend en
disputeerend, te leeren, te vermanen of te stichten. Het zijn
Vrouw Ere, Vrouw Minne, Trouw, Milde; meester Baraet<a title="[margin: bedrog.]"><sup>#</sup></a>
van Lozane en zijn vennoot Visevase; de edele vrouwe Gerechtigheid,
op jacht met hare honden Hope en Troost, komt den
jager Onrecht tegen met zijne honden Wankelmoed, Loosheid
en Logenaar. In een gedicht van Heer ERENTRYCK treden o.a.<a name="493"></a>
Heer Hoeffscaert en Heer Mildriaen op<a href="#15.50">[50]</a>. Ootmoedigheid
disputeert tegen Wereldsche Eer, Rijkdom tegen Armoede,
Solaes tegen Penitentie.

<p>Een der oudste stukken van dezen aard, dat nog uit het
laatst der 13<sup>de</sup> eeuw dagteekent, is &#8222;een abel dinc ende een
edel leere: <i>van der Zielen ende van den Lichame</i>. Het is eene
bewerking van den Bijbeltekst: <i>de geest strijdt tegen het vleesch
en het vleesch strijdt tegen den geest</i>, die in zijne aangrijpende
kernachtigheid het zedelijk leven der meeste menschen samenvat<a href="#15.51">[51]</a>.
Verwant met dit stuk zijn andere als &#8222;een edel exempel",
waarin een gestorven mensch, in zijn graf liggend, waarschuwend
en vermanend, spreekt tot hen, die over zijn graf gaan:
ik was jong, schoon, bloeiend&mdash;nu ben ik zwart, verrot, de
wormen eten mij; wat ik ben, zult gij worden; let dan op het
eeuwige, geef aalmoezen enz. Ook &#8222;een figure" van een zondaar,
die in de hel zijne zonden beweent en zijne medemenschen
waarschuwt, en een drietal tweespraken tusschen een
levenden en een dooden koning<a href="#15.52">[52]</a>.

<p>Verder vinden wij een A.B.C. gedicht ter gelegenheid van
het nieuwe jaar, vol allerlei zedelijke opwekking; een uitleg
van het woord <i>liden</i> volgens de onderscheidene letters, die
elk weer een afzonderlijke beteekenis hebben; eenige droomen
en visioenen. De allegorie ontbreekt ook hier niet; zoo wordt
ons b.v. verhaald van het paard dat &#8222;de menschelijke nature"
voorstelt; dat paard wordt geregeerd met den breidel van &#8222;redelic
verstaen"; in dien trant is de allegorie verder uitgewerkt<a href="#15.53">[53]</a>.

<p>Wat al deze stukken gemeen hebben, is eene stichtelijke of
zedelijke strekking; doch de dichters bedienen zich tot den
opbouw van het zedelijk gemoedsleven hunner tijdgenooten
van allerlei materiaal. De tweespraak is geliefd; behalve de
bovengenoemde, vinden wij er een tusschen den Zomer en
den Winter over elks meerdere voortreffelijkheid; een andere<a name="494"></a>
over de vraag, wat beter en machtiger is: geluk of geld?
weer een ander maakt er eene &#8222;questie" van: of iemand zijn
lam zal hoeden tegen een wolf dan wel zijne vrouw tegen een
belager. Andere stukken geven rechtstreeksche opwekkingen tot
zelfkennis, het bewaren zijner eer, bescheidenheid jegens zijne
meerderen; zij waarschuwen tegen &#8222;baraet en reinaerdie",
hoovaardij, afgunst, boosheid. Zij houden ons het beeld voor
&#8222;van den IX besten", de beste vorsten die geleefd hebben:
HECTOR, ALEXANDER, CESAR, ARTUR en anderen; zij vertellen
ons van &#8222;een geestelijken boomgaard"; van den hemel,
voorgesteld als een schoone zaal met vele woningen, waarin
God de waard is; van een ridder die zijn zoon de eigenlijke
beteekenis van het woord <i>wapen</i> leert; van de raadslieden
die een vorst tot zich moet roepen; van twaalf soorten van
dienaren.

<p>Het is begrijpelijk dat dichters die er op uit waren hunnen
hoorders of lezers praktische levenswijsheid mede te deelen,
zich gaarne bedienden van spreuken of spreukachtige verzen.
Hunne gedichten zijn dan ook vol spreukenwijsheid, die men
vindt samengevat in een refrein, in een slotregel of aan het
begin van een stuk als tekst; verzen als:

<p class="quote">Gherne soud se visschen, die catte,
Maer node steec se den poot in 't natte.

Die wel doet, darf gheenen wisch ute steken<a title="[margin: goede wijn
behoeft geen
krans.]"><sup>#</sup></a>.

Vele onderwinden en was noit goet.

Swigen brinct vele rusten in.
</p>

<p>Doch daarmede niet tevreden, brengt men spreuken in bundels
samen en alzoo onder de menigte. Sommige daarvan zijn
in onbruik geraakt; ik heb het oog op een aardige spreuk als:<a name="495"></a>

<p class="quote">Boven macht piint men dicke om haven<a title="[margin: geeft men zich moeite om rijkdom.]"><sup>#</sup></a>,
Want noot doet oude quenen<a title="[margin: vrouwen.]"><sup>#</sup></a> draven.
</p>

<p>Andere herkennen wij ook in dezen vroegeren vorm:

<p class="quote">Hi en dunct mi niet te sere riesen<a title="[margin: dwaas zijn.]"><sup>#</sup></a>,
Die van tween quaden dminste can kiesen.
</p>

<p>Of:

<p class="quote">Met dommen dom, met wisen wijs,
Want het es nu der werelt prijs.
</p>

<p>Verscheidene dier spreuken worden ook in een Hoogduitschen
vorm teruggevonden, o.a. in den bundel die bekend staat
onder den naam <i>Fridankes Bescheidenheit</i>.

<p>Gaarne ook liet men menschenwijsheid vertolken door vogels.
Soms houden deze &#8222;voghel sproexkene" verband met het
karakter dat men een of anderen vogel toekende. De raaf, een
onheilsvogel, zegt b.v.:

<p class="quote">Here, dune machs niet genesen<a title="[margin: behouden blijven.]"><sup>#</sup></a>
Du en wilt<a title="[margin: tenzij gij wilt.]"><sup>#</sup></a> scalc und ontrou wesen.
</p>

<p>De koekoek, een &#8222;beroemech" vogel volgens onze voorouders,
omdat hij altijd van zich zelven spreekt, zegt:

<p class="quote">Oetmoedecheit salmen miden,
Want hoverde geet voren tallen tiden.
</p>

<p>Doch vaker is dit verband tusschen vogelkarakter en spreukwijsheid
niet aanwezig en kan men het ontstaan dezer vogelspreuken
slechts verklaren uit hetzelfde samenleven met de
natuur, dat ook vroeger het lied of den roep van zoo menigen
vogel vertolkte met menschenwoorden die er eenigszins op
leken<a href="#15.54">[54]</a>.

<p>Al dat opvoeden door middel van de poëzie ging langzamerhand<a name="496"></a>
vrucht dragen: het zedelijk onderscheidingsvermogen gaat zich
ontwikkelen; men begint scherper oog te krijgen voor eigen
feilen en gebreken, en vooral&mdash;het waren ook toen immers
maar menschen?&mdash;voor die van anderen. De critiek begint
zich te doen gelden en invloed te oefenen, voorshands vooral
op het zedelijk leven. De mannen die zoo gereed waren bij
elk geschil naar zwaard of mes te grijpen, beginnen in te zien
dat geen zwaard zoo scherp is als de menschelijke tong:

<p class="quote">Ten snijt gheen zwert so grievelijc zeere
Als tonghe, die rovet des menschen eere.
</p>

<p>Menigeen moet zich onbehagelijk gevoeld hebben onder het
besef dezer toenemende critiek. Als tolk van dezulken treedt
zekere EGIDIUS op met een naïeve klacht over het eeuwige
&#8222;begrijpen"<a title="[margin: aanmerkingen maken.]"><sup>#</sup></a> der menschen, waaraan men niet ontkomen kan:
ga ik dikwijls naar de kerk&mdash;ik ben een schijnheilige; laat ik
het&mdash;ik ben erger dan een hond; draag ik een wapen&mdash;ik
ben een vechtersbaas; laat ik het thuis&mdash;ik heet een lafaard;
praat ik veel&mdash;zijn mond gaat als een Lazarusklep; zeg ik
weinig&mdash;hij speelt stommetje; loop ik veel in de taveerne&mdash;de
hel is zijn voorland, hij zal er nog alles doorbrengen; kom
ik er weinig&mdash;'t is een saaie Piet! &#8222;Jeghen quade tonghen
helpt geen weeren"; EGIDIUS ziet er niets anders op dan de
tien geboden houden en de heilige kerk volgen; zóó alleen kan
men rust vinden in &#8222;dit ellendighe erdsche dal."

<p>Anderen zijn niet zoo zachtmoedig tegenover de &#8222;begripers"
gestemd. Dat voorbeeld willen zij niet volgen, zij willen liever
op zich zelven letten:

<p class="quote">Mijns selfs ghebrec cleeft an mi vast.
Dat anderen weecht, es mi gheen last.
Ic hebbe te draghene ghenouch an tmijn,
Twi<a title="[margin: waartoe.]"><sup>#</sup></a> soudic yemens begripere zijn?<a name="497"></a>
</p>

<p>En tot den &#8222;begriper" zeggen zij:

<p class="quote">So wie dat spreken wille up mi,
Bezye hem selven, wie hi zi.
Es hi goet ende al de zine,
So eist mi te mindre pine<a href="#15.55">[55]</a>.
</p>

<p>Doch wie zich ook aan de critiek ergeren mocht, zij zweeg
daarom niet. Het zaad, door MAERLANT uitgestrooid, dat wij
reeds zagen opkomen in de leerdichten, droeg ook hier vrucht
bij genoemden en ongenoemden. Ongenoemde dichters hekelden
in hunne verzen het bandeloos leven in sommige kloosters en
het kroegloopen; een ander geeft ons een aardig zedentafreeltje
van vrouwen en meisjes die vóór het avondeten buitenshuis
op de straat komen zitten en het zoo vermoeiend vinden op
te staan en te nijgen wanneer een kennis voorbijkomt en den
kaproen licht; weer een ander zingt ironisch den lof van de
&#8222;plaesteraers"<a title="[margin: vleiers.]"><sup>#</sup></a> en besluit telkens een couplet met het refrein:
&#8222;ic moet emmer<a title="[margin: volstrekt.]"><sup>#</sup></a> plaestren leeren"<a href="#15.56">[56]</a>.

<p>Onder de ons bij name bekenden vinden wij een paar
&#8222;sprekers", die wij spoedig als dichters van beroep nader zullen
leeren kennen: BOUDEWIJN VAN DER LOREN, waarschijnlijk een
Gentenaar en AUGUSTIJNKEN VAN DORDT. Hunne niet talrijke
werken geven ons eenigszins een beeld van de in dit hoofdstuk
behandelde poëzie.

<p>BOUDEWIJN'S <i>Maghet van Ghend</i> (omstreeks 1381) geeft een
kijkje in de vijandige verhouding tusschen die stad en den
graaf van Vlaanderen, LODEWIJK VAN NEVERS. AUGUSTIJNKEN'S
gedicht &#8222;van (den) Sceepkene" is eene allegorische voorstelling
van den droevigen toestand waarin de Hoeksche en Kabeljauwsche
twisten deze landen gebracht hadden. Allegorie vindt
men ook in zijn <i>Borch van Vroudenrijc</i>, eene voorstelling van
het lichaam en de vijf zinnen Hekelt BOUDEWIJN personen en<a name="498"></a>
toestanden zijner dagen op scherpe wijze in de &#8222;edele sproke":
<i>Dits Tijt's verlies</i>, AUGUSTIJNKEN schroomt niet, zich zelfs tot
de pausen te richten:

<p>Petrus leyde oetmoedich leven,
Daden die pausen diere gelike,
Dat soude schinen in Kerstenrike.

<p>Ook het stichtelijk element der hiervoor behandelde poëzie
vinden wij terug in zijn gedichten over <i>de Schepping, Sinte
Jans Ewangelium, van der Rycheit ende van der Doot</i><a href="#15.57">[57]</a>.

<p>Beide &#8222;sprekers", doch vooral AUGUSTIJNKEN, bezaten wel
eenig talent. In BOUDEWIJN'S <i>Tijt's verlies</i>, in het laatstgenoemde
stukje van AUGUSTIJNKEN, tevens zijn laatste werk, zijn hier
en daar wel aardige verzen. Ook is er iets aantrekkelijks in
zijn &#8222;<i>Sceepken</i>": dat bootje, drijvend in de Merwede, waar de
dichter &#8222;in 't risen van der sonnen" instapt, waarin hij zich
laat drijven op goed geluk, totdat hij eindelijk de riemen ter
hand neemt&mdash;geeft ons eene aardige verzinnelijking der verbeelding
die &#8222;vaart spelen daar draaiboom sluit noch hek."

<p>Beter dan hun werk echter is dat van hun kunstbroeder
WILLEM VAN HILLEGAERSBERGH geschikt om ons de verhalende
en lyrische poëzie, in een kort bestek samengevat, op
nieuw te doen zien. Vóórdat wij daartoe overgaan hebben
wij echter nog die minnepoëzie te beschouwen, die naar den
geest wel verwant is met het minnelied, doch in vorm van
deze verschilt en vooral eenige nieuwe trekken zal toevoegen
aan de daar gegeven voorstelling.

<h3><i>d</i>. MINNEPOËZIE.</h3>

<p>Duidelijk is ook in de minnelyriek, die niet tot het lied
behoort, de invloed der hoofsch-ridderlijke opvatting van de<a name="499"></a>
liefde te zien. De vrouwendienst, zooals wij dien vroeger
hebben leeren kennen, komt in al deze stukken op den voorgrond,
gewoonlijk in verband met allerlei herinneringen aan
het ridderwezen. Het bijna 900 verzen tellend gedicht <i>Van der
feesten</i> bevat een uitvoerig overzicht van de leer der minne,
op scholastieke wijze verdeeld in deelen en &#8222;poenten". Wij
vinden hier antwoorden op de vragen: wat minne is? waardoor
men minne kan verwerven en weer verliezen? wie gestadiger
zijn in de liefde: vrouwen of mannen? eene uiteenzetting
wordt gegeven van de wijze, waarop de vier onderscheidene
temperamenten zich in de minne openbaren. Waarschuwingen
tegen het roem dragen op vrouwengunst, aansporingen tot het
&#8222;helen" van den naam zijner liefste of &#8222;vrouwe" zijn niet
zeldzaam. Telkens en telkens wijzen de dichters op de voortreffelijkheid
der vrouwen.

<p>Duidelijk zien wij dat vooral in een stukje, dat getiteld is:
<i>van XII cnechten<a title="[margin: schildknapen.]"><sup>#</sup></a> die ruddren worden van heeren</i><a title="[margin: eere.]"><sup>#</sup></a>. Twaalf
dappere schildknapen hebben, zonder van elkander te weten,
een edele vrouw om minne aangezocht. Aan elk hunner geeft
zij ten antwoord: eerst moet gij met de wapenen eere verwerven;
dan zult gij uw loon ontvangen. Allen trekken de
wereld in en worden ridders met eere. Teruggekeerd vragen
zij om hun loon. Gij hebt het reeds ontvangen, zegt zij, in
uw met eere verworven ridderschap.

<p>Deze voorstelling, volgens welke de vrouw de belichaming
is van de ridderlijke idealen, vindt men ook in andere dezer
gedichten, schoon nergens zoo duidelijk.

<p>Het is wel mogelijk dat een deel dezer werken voor een
ridderlijk publiek zijn bestemd geweest; doch andere waren
zeker voor de burgerij bestemd, ook al bevatten zij ridderlijke
voorstellingen. Zoo ziet men ook in deze poëzie den invloed
door den eenen stand op den anderen geoefend.<a name="500"></a>

<p>Midden in een verzameling spreuken van didactisch-burgerlijk
karakter treft ons deze spreuk:

<p class="quote">Spere, schilt, helm ende sweert
<i>Hebben</i> gode ridders weert<a href="#15.58">[58]</a>.
</p>

<p>Het Recht wordt voorgesteld als eene edelvrouwe met hare
honden op jacht; uitdrukkingen, ontleend aan het ridderwezen,
worden ook in de burgerlijke poëzie al talrijker. Meer dan
eens vinden wij herinneringen aan de ridderromans; in het
gedicht <i>Van der Feesten</i> worden er ettelijke genoemd; het
Koningspel uit den roman <i>van Limborch</i> is verwerkt tot een
afzonderlijk stuk; de &#8222;vijf heren" en &#8222;vijf vrouwen", wier
&#8222;wenschen" ons worden medegedeeld in een paar stukken,
die waarschijnlijk afkomstig zijn van een of anderen spreker,
behooren thuis in Troje; de &#8222;vier heeren", die wij voor het
vuur zien zitten in een ruime zaal en die zich met &#8222;wenschen"
den tijd korten, zijn helden uit het <i>Nibelungen-lied</i>. Opmerkelijk
is, dat in BOUDEN VAN DER LORE'S <i>Achte Persone
Wenschen</i> een ridder en een edele jonkvrouw met geestelijken
en nonnen en eene getrouwde burgervrouw zitten te drinken
om het gelag<a href="#15.59">[59]</a>.

<p>De lust tot allegorie, dien wij in de stichtelijke en didactische
poëzie opmerkten, vertoont zich ook hier. Hier openbaart zich
de invloed van den roman <i>van de Roos</i> zelfs in eene rechtstreeksche
navolging. Wij bezitten nl. een gedicht van dezen
tijd van meer dan 2000 verzen, dat blijkbaar in navolging van
dat beroemde werk is gedicht en dat bovendien ook verwantschap
toont met een deel der hier behandelde stichtelijke,
didactische en minnepoëzie. Wij vinden ook hier den droom
als inkleeding, de wandeling buiten, het zien van een kasteel,
de ontmoeting met allegorische personages als Vrouw Hope
en Twifel; later komen de vijf zintuigen: Heer Nouwe-zien,<a name="501"></a>
Heer Smakelijn, Rieke-lucht, Licht-gevoel en Hoor-na. Zij
komen voor den zetel van Vrouwe Zuverheit, waar Jonkheer
Lust en Jonkvrouwe Jeucht ook tegenwoordig zijn, met de
heeren Melancholie, Collorijn en de overige temperamenten<a href="#15.60">[60]</a>.

<p>Het verstandelijk element, zichtbaar in deze allegorische
minnepoëzie, openbaart zich ook in de overige lyriek van
minne, die van burgerlijke dichters afkomstig was. De liefde
wordt in de poëzie aangewend als een verstandsspel tot scherping
van het vernuft. Een reeks van raadsels en vragen aangaande
de minne, onder den titel <i>Der Minnen Guet</i>, was
blijkbaar bestemd om door een spreker te worden gebruikt bij
zijne voordrachten. Ook de dialogen en &#8222;twistspraken" over
de minne hadden de strekking om in gezelschappen de wellicht
eenigszins trage geesten gaande en de tongen los te maken.
De spreker vertelde b.v. van twee gezellen, die uitgenoodigd
worden mede te trekken naar het land van Overzee en die
hunne liefjes vragen wat zij moeten doen; het eene meisje
stemt toe, het andere weigert. &#8222;Nu, welc harer hadde den
besten wille?" luidt de vraag aan het slot van het gedicht.
Elders zijn wij tegenwoordig bij een &#8222;strijd van minne" tusschen
een ridder en eene jonkvrouw, tusschen &#8222;Vrouw Venus
en een gheselle". Ook de bovenvermelde &#8222;wenschdichten", al
handelen zij niet uitsluitend over de minne, zijn met deze
gedichten verwant. Een volledig pleidooi vinden wij in het
<i>Jugement van Vrouw Venus</i>, al is dat gewichtiger als voorstelling
der middeleeuwsche procesvoering dan om zijne literaire
waarde<a href="#15.61">[61]</a>.

<p>Daalt het minnedicht hier af tot het gezelschapsspel, het
moet ook dienst doen als huwelijksmakelaar. Het conventioneel
genre van den berijmden minnebrief, dat men in de Oudfransche
en Middelhoogduitsche literatuur aantreft, werd in de 14<sup>de</sup> eeuw
ook in de Nederlanden beoefend. Een vijftal Dietsche stukken<a name="502"></a>
van dezen aard zijn volgens het gewone model vervaardigd
en hebben dus weinig eigens; titels als &#8222;ene vriendelike
groete van enen lieve ten anderen" en &#8222;noch een vriendelike
saluut van minnen" wijzen eer op invloed der Oudfransche
&#8222;saluts d'amour" dan op dien van Middelhoogduitsche &#8222;liebesbriefe."
In zulk een &#8222;saluut" zong een verliefd jonkman den
lof eener schoone, verklaarde haar zijne liefde, verzocht om
antwoord, hetzij een &#8222;brief" hetzij &#8222;eene tafele"<a title="[margin: gewast schrijftafeltje.]"><sup>#</sup></a>, sloot ook
wel eens eene roos in die hij dan als antwoord terugverzocht<a href="#15.62">[62]</a>

<p>Poëzie die zulke diensten moet doen, kan kwalijk hare eer
ophouden. Dat blijkt uit deze stukken. Wat is er geworden van
den trotschen GUNTHER, den edelen RÜDEGER, den grimmigen
HAGEN, die in de 13<sup>de</sup> eeuw toch nog indruk maakten? Het
is hun vooral te doen om te lachen, met mooie vrouwen uit
visschen te gaan, te eten en drinken, reien en dansen. Bij
BOUDEN VAN DER LORE zit een aanzienlijk ridder met eene
maagd van hoogen geslachte met monniken en nonnen te
drinken&mdash;om het gelag! Het kan ons niet verwonderen dat
wij een kindergrap onzer dagen als die van GRIET die men
door een komma ten hemel of ter helle doet varen, reeds
onder deze minnepoëzie aantreffen:

<p class="quote">Ic minne een wijf die scande geert
Nemmermeer si pijnt na ere;
Wijflijcheit hat hare onweert<a title="[margin: minacht haar.]"><sup>#</sup></a>
Nicht<a title="[margin: niet.]"><sup>#</sup></a> haren prijs kan si meerren.
    enz.<a href="#15.63">[63]</a>.
</p>

<p>Slechts bij uitzondering vinden wij onder de minnepoëzie
van den hierboven behandelden aard iets goeds, zooals b.v.
in deze verzen:

<p class="quote">Ende of ic troest sochte an hare
Ende sijt ontseide, wat lagher an?<a name="503"></a>
Ic sal haer claghen mijn mesvaren;
In sal<a title="[margin: ik zal het niet doen.]"><sup>#</sup></a>; ic sal; in sal nochtan!
Ic ware een verloren man,
Ghelijc den snee in sonnenschine,
Hope ende troest dies ben ic van<a title="[margin: mis ik.]"><sup>#</sup></a>!
Ay lacen, die scouden<a title="[margin: schul(en).]"><sup>#</sup></a> die sijn mine!<a href="#15.64">[64]</a>
</p>

<p>Waar wij verder iets aardigs aantreffen, daar is het spot met
de hoofsche sentimentaliteit. Van dien aard is eene sterk Duitsch-getinte
klacht van minnewee, die besloten wordt met deze regels:

<p class="quote">Doe ich har clagede minen noot,
Vragede zi mi: &#8222;is Brugge groot?"<a href="#15.65">[65]</a>
</p>

<p>Recht op hun dreef komen sommige minnedichters van dezen
tijd eerst in dartel of grof-zinnelijke stukken als de monorimes,
aanvangend:

<p class="quote">Ic quam gegaen met liste,
Daer ic mijn suete lief wiste,
Ic sprac: &#8222;lief, waer biste,?"
</p>

<p>en wat daar meer volgt.

<p>Zoo ook in de &#8222;goede boerde" van de bagijn en haar minnaar
die op een laken door den zolder komen vallen te midden
der andere bewoonsters van het bagijnhof; alle bagijnen slaan
de handen voor de oogen, maar meer dan eene gluurt door
de vingers. Zoo eindelijk ook in dat dartele stukje <i>Dmeisken
metten sconen vlechtken</i> dat aan zijne naïeve zinnelijkheid zooveel
verleidelijke bekoring paart dat de dichter of een later lezer er
onder schreef: &#8222;Desen sproke doet mi al te sere verlanghen"<a href="#15.66">[66]</a>.<a name="504"></a>

<hr>

<h3>AANTEEKENINGEN</h3>

<p class="footnote">[Voetnoot <a name="15.1">1</a>: Vgl. <i>Vad. Mus</i>., I, 369 (ook <i>Mnl. Ged</i>., ed. DE PAUW, III,
667). VERWIJS, <i>X Goede Boerden</i>, n<sup>o</sup>. VIII: &#8222;ene boerde" en <i>Mnl.
Wdb.</i> i.v. b.v. &#8222;die boerde van den Grale".]

<p class="footnote">[Voetnoot <a name="15.2">2</a>: Vgl. <i>Mnl. Ged</i>. (ed. DE PAUW), I, II, 37; <i>Rumbeeksche Avondstonden</i>,
p. 23: &#8222;eene sproke van de drie koningen": 3 achtregelige
coupletten, elk bestemd door een der drie koningen te worden uitgesproken;
KAUSLER, <i>Denkmäler</i>, III, 204, 222, 131, 114, 109 (&#8222;dese
miracle"). <i>Goede Boerden</i>, p. 11 (ook vs. 222: &#8222;dit exempel");
<i>Belg. Mus</i>., I, 326.]

<p class="footnote">[Voetnoot <a name="15.3">3</a>: In den tekst van ons verhaal dieper in dit vraagstuk treden,
zou ons in de vergelijkende literatuurgeschiedenis brengen. De mogelijkheid
bestaat echter, dat voortgezet onderzoek de kennis onzer
boerden en sproken zou kunnen bevorderen. Daarom voeg ik bij de
aanwijzingen, in dezen door Dr. TE WINKEL gegeven; 1<sup>o</sup> eene verwijzing
naar de <i>Hist. Littéraire de la France</i>, T. XXIII, 143, 201.
2<sup>o</sup>. De stof <i>van den cnape van Dordrecht</i> vindt men terug in het
fabliau <i>du fotéor (Recueil général et complet des Fabliaux</i> van
MONTAIGLON en RAYNAUD, I, 304). 3<sup>o</sup>. De stof der tot nog toe
onuitgegeven boerde <i>van Heile van Berseele</i> vindt men, naar het
schijnt, niet in de Fransche fabliaux, doch wel bij CHAUCER in <i>The
Miller's Tale (Canterbury Tales)</i>. De vraag mag gesteld worden, of
CHAUCER onze boerde heeft gekend? Vgl. met het oog daarop ook
in <i>The Pardonere's Tale</i> de passage aanvangend: &#8222;In Flandres whilom
was a compagnie." Vgl. overigens over deze stof: <i>Anglia</i>, I, 38, 186;
II, 135. (R. KÖHLER). 4<sup>o</sup>. Aan het slot van het fabliau <i>De le vescle
a prestre</i> (MONTAIGLON et RAYNAUD, III, 106) lezen wij:

<p class="footnotequote">Jakes de Baisiu, sans dotance,
L'a de Tieus (tyois = Dietsch) en Romanc rimée.
</p>

<p class="footnote">Het is het verhaal van een Antwerpsch priester die de hebzucht van
een paar Jacobijnen teleurstelt, door hun bij uiterste wilsbeschikking<a name="505"></a>
zijne blaas te vermaken. 5<sup>o</sup>. Dezelfde stof die in de sproke &#8222;Van eenen
verwaenden coninc" is verwerkt (KAUSLER, <i>Denkmäler</i>, III, 204&ndash;212)
vinden wij in &#8222;<i>Li dis dou Magnificat</i>" van den Henegouwschen
menestreel JEAN DE CONDÉ, die schreef in de eerste helft der XIVe
eeuw. Vgl. <i>Dits et Contes de Baudouin de Condé</i> par A. SCHELER,
II, 355 suivv.]

<p class="footnote">[Voetnoot <a name="15.4">4</a>: Vgl. <i>Goede Boerden</i>, p. 11, vs. 4; KAUSLER, <i>Denkmäler</i>, III,
101; voorts: ald. III, 111, vs. 4&ndash;5; III, 186; <i>Vad. Mus.</i>, I, 50,
vs. 6&ndash;8; <i>Belg. Mus.</i>, I, 326, vs. 12&ndash;17; 328, vs. 64&ndash;5; 336,
vs. 354&ndash;5.]

<p class="footnote">[Voetnoot <a name="15.5">5</a>: <i>Goede Boerden</i>, bl. 1, 4, 19; <i>Belg. Mus.</i>, III, 108&ndash;114; KAUSLER,
<i>Denkmäler</i>, III, 165. In de boerde <i>van Heile van Berseele</i> behalve
Antwerpen ook Gent en Brussel genoemd.]

<p class="footnote">[Voetnoot <a name="15.6">6</a>: In de <i>Chansons du XVe siècle</i> (ed. G. PARIS) leest men
(n<sup>o</sup>. LXXIX) de uitdrukking: &#8222;faire la follie" of &#8222;faire la sottise" in
dezen zin. Vgl. ook: <i>Oudvlaemsche Lied. e.a. Ged.</i>, n<sup>o</sup>. LXXI: &#8222;dat
sotte dinc doen". Ook de Oudfransche &#8222;gabs" in de <i>Pélérinage à
Jérusalem</i>.]

<p class="footnote">[Voetnoot <a name="15.7">7</a>: <i>Belg. Mus.</i>, X, 52.]

<p class="footnote">[Voetnoot <a name="15.8">8</a>: <i>Goede Boerden</i>, bl. 17. De volgorde der verzen bij VERWIJS is
verkeerd, zooals blijkt uit de paarsgewijze rijmende verzen.]

<p class="footnote">[Voetnoot <a name="15.9">9</a>: Vgl. <i>Lancelot</i>, III, 16040 en <i>Torec</i>, vs. 276.

<p class="footnote">De hier bedoelde boerden zijn: <i>Van enen man die lach gheborghen
in ene scrine</i>; <i>van den cnape van Dordrecht</i>; <i>een bispel van II. clerken;
van Lacarise den katijf</i> (<i>Goede Boerden</i>, ed. VERWIJS, I-IV); <i>Belg.
Mus.</i>, X, bl. 51 vlgg.: <i>van den man die gherne dranc</i>; <i>tghoede wijf
maect den goeden man</i>; <i>van III. ghesellen die den bake stalen</i>;
<i>Belg. Mus.</i>, III, 108: <i>Wisen raet van Vrouwen</i>, vollediger in VERWIJS'
<i>Bloemlezing uit Mnl. Dichters</i>, III; <i>Van Vrouwen ende van Minne</i>
(ed. VERWIJS), n<sup>o</sup>. II; KAUSLER, <i>Denkmäler</i>, III, 111 <i>van der weldaet
die de duvele dede</i>. Drie onuitgegeven boerden vindt men in het
Thorpe-hs. ter Kon. Bibl. te Brussel, n<sup>o</sup>. 1171, 2e serie: <i>van den
visscher van Parijs</i> (<i>Recueil Gén. des Fabl.</i>, III, 68: &#8222;Du péschéor
de pont seur Saine"); <i>van Heile van Bersele</i> (zie boven) en <i>Van der
vrouwen die boven haren man minde</i> (<i>Rec. Général</i>, V, 132&ndash;142: &#8222;De
la dame qui fist entendant son mari qu'il sonjoit"). Ik heb de
kennismaking met deze drie stukken te danken aan Dr. H.P.B.
PLOMP, die het Thorpe-hs. beschreef in zijn vroeger vermeld
Proefschrift. Het stuk, welks aanvang door VERWIJS wordt medegedeeld
in de Inleiding tot zijn bundel <i>Van Vrouwen ende van Minne</i>, zal wel<a name="506"></a>
eene boerde zijn geweest, waarin de stof verwerkt is die ook behandeld
wordt in het fabliau <i>de Trois aveugles de Compiègne</i> (<i>Rec.
Général</i>, I, p. 70).]

<p class="footnote">[Voetnoot <a name="15.10">10</a>: KAUSLER, <i>Denkmäler</i>, III, 118&ndash;120.]

<p class="footnote">[Voetnoot <a name="15.11">11</a>: <i>Van Vrouw. e.v. M.</i>, n<sup>o</sup>. VIII.]

<p class="footnote">[Voetnoot <a name="15.12">12</a>: <i>Belg. Mus.</i>, VIII, 96.]

<p class="footnote">[Voetnoot <a name="15.13">13</a>: <i>Id.</i>, X, 64.]

<p class="footnote">[Voetnoot <a name="15.14">14</a>: Het <i>Baghynken van Parijs</i> uitgeg. door de Maetschappij der
Vlaemsche Bibliophilen, 3e Serie, n<sup>o</sup>. VII, volgens eene Antwerpsche
uitgaaf van 1605. Afdruk van een anderen druk in <i>Konst- en Letterbode</i>
van 1853, II, 50&ndash;55 (VAN VLOTEN). CAMPBELL stelt het in
zijne <i>Annales</i>, n<sup>o</sup>. 215 op c. 1490. De Nederduitsche vertaling
(<i>Geistliche Gedichte des XIV. u. XV. Jahrh.</i>, O. SCHADE) dagteekent
echter reeds uit de eerste helft der 15e eeuw. Vgl. ook: <i>Jahrb. des
Ver. für niederd. Sprachforschung</i>, XXIII, 114. Taal en vorm van
het gedicht leidden er mij toe, het in de 14e eeuw te plaatsen.

<p class="footnote">De overige sproken vindt men: <i>Belg. Mus.</i>, I, 326: <i>Een scone
exempel van eenen jonghen kinde ende van haren scoelmeester</i>; <i>Belg.
Mus.</i>, X, 57 vlgg.: <i>van den verwenden keyser</i>; <i>de mantel van eren</i>;
<i>van enen here die vremde liede bi hem nam ende verdreef sinen
brueder</i>. (Ook in KAUSLER'S <i>Denkmäler</i>, III, 131: <i>een goet exemple</i>);
<i>van tween kinderen die droeghen ene starcke minne</i>. (Ook in: <i>Taalk.
Bijdr.</i>, I, 244, een andere bewerking); <i>Belg. Mus.</i>, X, 339: <i>van
enre nonnen verduldechede</i>; <i>Van Vrouwen ende van Minne</i>, n<sup>o</sup>. VIII;
KAUSLER, <i>Denkm.</i>, III, p. 101, 118, 165, 186; <i>Tijdschr. v. N.T.
en L.</i>, XXIII, 46; <i>Belg. Mus.</i>, VIII, 96: <i>Van den ouden ridder ende
den jonghen</i>; <i>Vad. Mus.</i>, I, 50: <i>Van enen ridder die God sine sonden
vergaf</i>; 57: <i>vanden goeden Brueder</i>; de exempelen in den <i>Spieghel
der Sonden</i> opgesomd en aangewezen door VERDAM in zijne Inleiding,
bl. LI vlgg.]

<p class="footnote">[Voetnoot <a name="15.15">15</a>: KAUSLER, <i>Denkmäler</i>, III, 204.]

<p class="footnote">[Voetnoot <a name="15.16">16</a>: <i>Vad. Mus.</i>, I, 51.]

<p class="footnote">[Voetnoot <a name="15.17">17</a>: KAUSLER, <i>Denkm.</i>, III, 165, 109; <i>Belg. Mus.</i>, X, 76, vs. 1;
58, vs. 11; <i>Vad. Mus.</i>, I, 57, 66; p. 49&ndash;50; p. 98, vs. 34&ndash;5.]

<p class="footnote">[Voetnoot <a name="15.18">18</a>: <i>Goede Boerden</i>, bl. 11, vs. 3. (<i>Depllijcheit</i> zal wel eene verschrijving
zijn voor <i>Spellycheit</i>.)]

<p class="footnote">[Voetnoot <a name="15.19">19</a>: Vgl. <i>Goede Boerden</i>, bl. 11, vs. 3; bl. 18, 222; 10, 166;
22, 104; <i>Belg. Mus.</i>, X, 218 vlgg.]

<p class="footnote">[Voetnoot <a name="15.20">20</a>: PETIT DE JULEVILLE a.w. II, 205.]

<p class="footnote">[Voetnoot <a name="15.21">21</a>: <i>Goede Boerden</i>, 22, vs. 93 en 1, vs. 11.]<a name="507"></a>

<p class="footnote">[Voetnoot <a name="15.22">22</a>: <i>Vad. Mus.</i>, I, 57 vlgg. (bl. 63 vooral). Die zachter beschouwing
eerst in <i>Manon Lescaut</i>; in HOOD'S <i>Bridge of Sighs</i>, b.v. in:

<p class="footnotequote">Still, for all slips of hers,
One of Eve's family.
</p>

<p class="footnote">De rechtvaardigheid op den voorgrond o.a. in BJÖRNSON'S <i>Handske</i>.]

<p class="footnote">[Voetnoot <a name="15.23">23</a>: <i>Oudvlaemsche Liederen en andere Gedichten</i>, n<sup>o</sup>. 99, 101.]

<p class="footnote">[Voetnoot <a name="15.24">24</a>: De plaatsen waarop deze en de daarvoor gegeven mededeelingen
berusten, vindt men in de uittreksels der Grafelijkheids-rekeningen
achter JONCKBLOET'S <i>Gesch. der Middennederl. Dichtkunst</i>, III en
verder in de <i>Cameraars-Rekeningen</i>, III, 349; DE LANGE VAN
WIJNGAERDEN'S <i>Gesch. van Gouda</i>, I, 656; Oudste rekening der
stad Antwerpen a<sup>o</sup> 1324 (in: <i>Codex Diplom. Neerland. Hist. Gen.</i>,
IV, 114); <i>Het Lied in de Middeleeuwen</i>, hoofdstuk VII. Over muziekscholen
der meistreels Deel XX der &#8222;<i>Annales de la Société d'Emul.
pour l'Etude de l'histoire et des antiquités de la Flandre</i>", p. 53.
<i>Préludes historiques sur la ghilde des Ménestrels de Bruges</i> door
DÉS. VAN DE CASTEELE.]

<p class="footnote">[Voetnoot <a name="15.25">25</a>: BÄUMKER'S <i>Niederl. geist. lieder</i> etc. in: <i>Vierteljahrschrift für
Musikwissenschaft</i>, Leipzig, 1888, n<sup>o</sup>. 63.]

<p class="footnote">[Voetnoot <a name="15.26">26</a>: Medegedeeld door ACQUOY in <i>Archief voor Ned. Kerkgesch.</i>,
IV, 334&ndash;6. Vgl. overigens tal van Duitsche varianten van &#8222;Kinne
Wippchen" in: <i>Das deutsche Kinderbuch</i> von KARL SIMROCK, S. 5.
Een Engelsch voorbeeld: &#8222;Here sits the Lord Mayor" in HALLIWELL'S
<i>Nursery Rhymes</i>, p. 205. Het Fransch heeft evenzoo zijn: &#8222;<i>Menton
d'or, bouche d'argent</i>" etc.; vgl. SCHEFFLER'S <i>Französische Volksdichtung</i>,
I, 239.

<p class="footnote">De vroegste opteekening die ik te onzent van dergelijke liedjes
vond is van 1680 in het liedboekje <i>Amsterdamse-Spinhuys</i>, bl. 76:
&#8222;Een aerdig Lied van een Wagenaer en sijn lief Hille":

<p class="footnotequote">De Wagenaer die vatte sijn Lief al bij haer hoofje.
Hey, wat is dat, Hille?
Dat is mijnen krullebol,
Och vader enz.
</p>

<p class="footnote">Achtereenvolgens komen dan de <i>oogjes</i> (kijck-uyt), <i>neusje</i> (snuyt-uyt),
<i>montje</i> (slock-op), <i>kinnetje</i> (kinne-klap) enz. Dat dit lied eene amoureuze
omwerking is van een kinderlied doet tot de zaak niet af.]

<p class="footnote">[Voetnoot <a name="15.27">27</a>: Vgl. bl. 199 van: <i>Oudvlaemsche Liederen en andere gedichten
der XIVe en XVe eeuwen</i>. Volgens het Voorwoord is het hs. van het<a name="508"></a>
laatst der 14e eeuw; van de 15e eeuw wordt in het Voorwoord
nergens gewag gemaakt en de liederen geven daartoe m.i. ook geen
aanleiding.

<p class="footnote">De pelgrims in dit lied waren misschien dezelfde Bruggelingen
wier namen zijn aangewezen op bl. 29 van dezen bundel.]

<p class="footnote">[Voetnoot <a name="15.28">28</a>: Vgl. <i>Horae Belgicae</i>, X, n<sup>o</sup>. 39 en <i>Het Lied in de Midd.</i>,
bl. 605 vlgg. Het lied is ons ongelukkig in een zeer bedorven redactie
overgeleverd; dat blijkt reeds uit de rijmen nu eens &#8222;overslaghend"
dan paarsgewijze geplaatst, uit de volgorde van couplet 24 en 25 enz.]

<p class="footnote">[Voetnoot <a name="15.29">29</a>: Uitgeg. in den bovengenoemden bundel <i>Oudvlaemsche Liederen</i>
enz.]

<p class="footnote">[Voetnoot <a name="15.30">30</a>: De bundel en dit vraagstuk moeten beide nauwkeuriger onderzocht
worden. Tot de critiek van den tekst heeft VERDAM eene bijdrage
geleverd in: <i>Tijdschr. v. N.T. en L.</i>, IX, 273 vlgg. Vgl. voorts:
<i>Het Lied in de Midd.</i>, bl. 256 vlgg.; L. GAUTIER, <i>Les Epop. Franç.</i>
(2e éd.), III, 555 en A. DARMESTETER, <i>De Floovante</i>, p. 78: &#8222;Hodie
demonstratum est" etc. Dr. A. NIJLAND, <i>Gedichten uit het Haagsche
Liederhandschrift</i> en de critiek van Dr. FRANTZEN in <i>Taal en
Letteren</i>, 1896, afl. 3.]

<p class="footnote">[Voetnoot <a name="15.31">31</a>: Vgl. n<sup>o</sup>. XXXVIII en CXXI.]

<p class="footnote">[Voetnoot <a name="15.32">32</a>: Vgl. b.v. n<sup>o</sup>. XXXVII; dat begint hoofsch genoeg: &#8222;Woude mi
de vrouwe mijn" enz.; maar het refrein is in gansch anderen toonaard
gezet: &#8222;In 't scade van tween witten dien" enz.]

<p class="footnote">[Voetnoot <a name="15.33">33</a>: Scheidliederen zijn n<sup>o</sup>. 70, 86, 96, 108; aan de wachterliederen
doet n<sup>o</sup>. 72 denken; nieuwjaarsliederen zijn n<sup>o</sup>. 59, 60, 75, 76: in
n<sup>o</sup>. 45: &#8222;den Mey die ic u minlic gheve"; voorts n<sup>o</sup>. 2, 15, 33, 35,
51; de &#8222;niders" in n<sup>o</sup>. 84.]

<p class="footnote">[Voetnoot <a name="15.34">34</a>: n<sup>o</sup>. 96, 125, 140 (opgenomen in <i>Het Lied in de Midd.</i>,
bl. 269&ndash;270), 58. Beurtzangen in n<sup>o</sup>. 5, 7, 21, 53, 54, 55, 68, 71, 75, 91.]

<p class="footnote">[Voetnoot <a name="15.35">35</a>: n<sup>o</sup>. 16, 17, 26, 27, 38, 42, 71, 86, 121.]

<p class="footnote">[Voetnoot <a name="15.36">36</a>: <i>Vad. Mus.</i>, II, 197, vs. 61 vlgg. Op het laatste blad van het
bekende Hulthemsch hs. waaraan ook dit stukje ontleend is, leest men:
&#8222;Dits een rondeel.... Vrou met eren ... nacht. Ene ander maniere
den bom" geschreven boven muzieknoten (<i>Vad. Mus.</i>, III, 141).
<i>Bonghe</i>, <i>bom</i> wordt in het <i>Mnl. Wdb.</i> verklaard met <i>trom</i>; maar in
de <i>Oudvl. Lied.</i>, n<sup>o</sup>. 38 wordt van de <i>snaren</i> der <i>bonghe</i> gesproken.]

<p class="footnote">[Voetnoot <a name="15.37">37</a>: Vgl. <i>Tijdschr. v. N.T. en L.</i>, XIV, 260 vlgg.]

<p class="footnote">[Voetnoot <a name="15.38">38</a>: Vgl. <i>Oudvl. Lied.</i>, n<sup>o</sup>. 56, 41, 45, 49.]

<p class="footnote">[Voetnoot <a name="15.39">39</a>: Boek III, c. 43.]

<p class="footnote">[Voetnoot <a name="15.40">40</a>: Een deel onzer wetenschap aangaande dit merkwaardig lied<a name="509"></a>
hebben wij te danken aan een degelijk onderzoek van Prof. R.C.
BOER. (<i>De Gids</i> van Mei 1899). Den tekst vindt men o.a. in: <i>Hor.
Belg.</i>, II, n<sup>o</sup>. 3. Vgl. voorts <i>Het Lied in de Midd.</i>, bl. 117 vlgg.
en <i>Middelned. Historieliederen</i> door Dr. C.C. VAN DE GRAFT,
bl. 48 vlgg. Ook nog VAN LENNEP'S <i>Vondel</i>, III, 350 noot op
vs. 113&ndash;114. Over de bekendheid van het lied in lateren tijd
vgl. <i>Het Lied in de Midd.</i>, bl. 694, 708, 714, 715, 729, 734.

<p class="footnote">Opmerking verdient ook dat wij in de geschiedenis van Frankrijk
in de 16e eeuw een verhaal vinden dat op sommige punten eene
treffende overeenkomst vertoont met de hier behandelde sagen. Vgl.
HOOFT'S <i>Henrik de Groote</i> (ed. van 1704), p. 23: de geschiedenis
van <i>Antonis Nantoillet du Prat</i>.]

<p class="footnote">[Voetnoot <a name="15.41">41</a>: De tekst o.a. <i>Hor. Belg.</i>, XI, n<sup>o</sup>. 16. Vgl. voorts: Dr. PAUL
FRÉDÉRICQ, <i>Onze Historische Volksliederen</i>, bl. 16. (F. zag het eerst
de beteekenis van den zonderlingen titel <i>van cort Rozijn</i>). Dr. V.D. GRAFT
a.w. bl. 62. Dr. TE WINKEL, <i>Gesch. der Ned. Lett.</i>, bl 453. De
beide laatste auteurs nemen aan dat met de dochter van den Graaf van
Vlaanderen Gent wordt bedoeld. Mij komt dat weinig waarschijnlijk
voor; vooral omdat Gent aan Zegher v. K. volstrekt niet een &#8222;fier
ghelaet" toonde en er voor den Zegher van het lied niet de minste
reden was om de stad Gent te onteeren.]

<p class="footnote">[Voetnoot <a name="15.42">42</a>: Zie die liedjes medegedeeld door Prof. FRÉDÉRICQ en Dr.
V.D. GRAFT in de aangeh. werken, bl. 18 vlgg. en p. 69 vlgg. Ook
in VAN VLOTEN'S <i>Ned. Geschiedzangen</i>, bl. 44 en 56.]

<p class="footnote">[Voetnoot <a name="15.43">43</a>: <i>Willelmi capellani in Brederode.... Chronicon</i> (ed. C. PYNACKER
HORDIJK), p. 1&ndash;3. Het eerste gedeelte opgesteld in 1322 (zie Inl. XVI).
Dat dit eerste deel &#8222;krioelt van grove vergissingen": dat WILHELMUS
Duitsche koningen verwart, dat het huwelijk van graaf WILLEM met
ALEID VAN GELRE reeds in 1197 geschied was enz., is voor onze
beschouwing van weinig gewicht. Van belang voor ons is, <i>dat</i> de
kapelaan deze geschiedenis in 1322 zóó voorstelt.]

<p class="footnote">[Voetnoot <a name="15.44">44</a>: VERDAM in: <i>Versl. en Meded. Kon. Akad.</i>, 4e Reeks, Dl. II, 156.]

<p class="footnote">[Voetnoot <a name="15.45">45</a>: <i>Mnl. Gedichten</i> (ed. N. DE PAUW), I, 101 vlgg. Blijkbaar
bestaat <i>Onser Vrouwen Claghe</i> uit twee afzonderlijke gedichten,
duidelijk genoeg van elkander onderscheiden. Bij vs. 186 begint het
tweede gedicht; dat blijkt bovendien uit de rijmen die van hier af
paarsgewijze loopen, terwijl vs. 1&ndash;185 vier aan vier zijn gerijmd, al
is de tekst slordig overgeleverd.]

<p class="footnote">[Voetnoot <a name="15.46">46</a>: A.w. I, 56, 332-'4.]

<p class="footnote">[Voetnoot <a name="15.47">47</a>: A.w. I, 245.]<a name="510"></a>

<p class="footnote">[Voetnoot <a name="15.48">48</a>: VERDAM t.a.p. bl. 170.

<p class="footnote">Voor de overige hier vermelde stukken verwijs ik den lezer naar
de genoemde werken en de <i>Oudvlaemsche Lied. en Ged.</i>, bl. 1 vlgg.]

<p class="footnote">[Voetnoot <a name="15.49">49</a>: Vgl. <i>Mnl. Ged.</i> (ed. DE PAUW), I, 101 vlgg., vs. 243;
BLOMMAERT, <i>Oudvl. Ged.</i>, II, 116, vs. 175&ndash;6; 119, vs. 179&ndash;182;
120, vs. 137&ndash;140.]

<p class="footnote">[Voetnoot <a name="15.50">50</a>: Ook in de Hoogduitsche poëzie dier dagen zulke personages;
vgl. de bovengenoemde dissertatie van Dr. A. NIJLAND, bl. 60.]

<p class="footnote">[Voetnoot <a name="15.51">51</a>: Vgl. BLOMMAERT, <i>Theophilus</i>, (Gent, 1858), bl. 38 vlgg. en
PETIT'S <i>Bibliographie</i> i.v. In het Fransch bestaat eene &#8222;Desputaison
du corps et de l'âme" die naar den inhoud overeenkomst toont met
ons gedicht. Vgl. P. DE JULEVILLE a.w. II, 209&ndash;210. Voorts
<i>Romania</i>, IX, 311; XX, 1&ndash;55, 513&ndash;578 en <i>Zeitschr. f. rom. phil.</i>,
IV, 74&ndash;80. Een afzonderlijk onderzoek zal misschien de verhouding
der beide gedichten kunnen bepalen.]

<p class="footnote">[Voetnoot <a name="15.52">52</a>: Vgl. <i>D. War.</i>, II, 352; III, 242; <i>Belg. Mus.</i>, II, 237. Indien
men let op den bouw van het laatste stuk (telkens drie coupletten
van 8, 12 en 12 verzen, dan zal men eer aan drie tweespraken denken,
drie variatie's op één thema waaruit een sprookspreker kon kiezen,
dan aan ééne).]

<p class="footnote">[Voetnoot <a name="15.53">53</a>: De stukken, hier niet nader aangeduid, zijn te vinden: <i>D. War</i>,
VII, 377; IX, 6, 142; <i>Vad. Mus.</i>, II, 151; <i>Oudvl. Lied. en Ged.</i>,
bl. 380, 395, 398, 404, 409, 417, 440, 474; <i>Versl. en Meded. der Kon.
Akad.</i>, 3e Reeks, Deel XII.]

<p class="footnote">[Voetnoot <a name="15.54">54</a>: De hier bedoelde stukken en nog andere van dien aard vindt
men in <i>Vad. Mus.</i>, I, 296 vlgg.; II, 146 vlgg.; Dissertatie van
Dr. A. NIJLAND, p. 185; KAUSLER, <i>Denkmäler</i>, III, 94 vlgg.;
<i>Tijdschr. v. N.T. en L.</i>, III, 177 vlgg.; XI, 210 vlgg.; XI, 285 vlgg.;
XII, 97 vlgg.; XVI, 306 vlgg.

<p class="footnote">Vogel-spreuken vindt men behalve <i>Vad. Mus.</i>, I, 319&ndash;321, ook
nog in het Haagsche hs. n<sup>o</sup>. 721, f<sup>o</sup> 3, v<sup>o</sup> en achter een ter Kon. Bibl.
aanwezig bundeltje, getiteld: &#8222;Dit boecxken hout in sulcke manieren" etc.

<p class="footnote">Vgl. voorts nog: <i>Jahrbuch des Vereins für niederd. Sprachforschung</i>,
n<sup>o</sup>. XI, 171; XIV, 101 flgg. (Deze laatste aanwijzing dank ik mijn
vriend VERDAM).]

<p class="footnote">[Voetnoot <a name="15.55">55</a>: Zie deze stukken in <i>Tijdschr. v. N.T. en L.</i>, XI, 210, 289 en
<i>D. War.</i>, I, 134.]

<p class="footnote">[Voetnoot <a name="15.56">56</a>: <i>Vad. Mus.</i>, I, 82, 86, 322, 324.]

<p class="footnote">[Voetnoot <a name="15.57">57</a>: Beider werken vindt men in BLOMMAERT'S <i>Oudvl. Ged.</i>, II en III.]

<p class="footnote">[Voetnoot <a name="15.58">58</a>: <i>Tijdschr. v. N.T. en L.</i>, XII, 103.]<a name="511"></a>

<p class="footnote">[Voetnoot <a name="15.59">59</a>: Men vindt de hier bedoelde stukken in VERWIJS' <i>Van Vrouwen
ende van Minne</i>, p. 1, 8, 40, 42; <i>Vad. Mus.</i>, I, bl. 80, 318; KAUSLER,
<i>Denkm.</i>, III, 162; BLOMMAERT, <i>Oudvl. Ged.</i>, II, 111&ndash;120; <i>Tijdschr.
v. N.T. en L.</i>, XI, 286, vs. 15; XII, 103.

<p class="footnote">In <i>Achte Persone Wenschen</i>, vs. 20 te lezen <i>'t Gelach</i> in plaats
van <i>'t Gelaet</i> dat geen zin geeft en ook niet in overeenstemming is
met vs. 179&ndash;180.]

<p class="footnote">[Voetnoot <a name="15.60">60</a>: In de <i>Oudvl. Lied. en Ged.</i>, bl. 233 vlgg. De invloed van den
roman <i>van de Roos</i> op onze letterkunde werd nog versterkt door
Fransche navolgingen. Zoo schreef de Henegouwsche dichter WATRIQUET
DE COUVIN er een, getiteld <i>Li Mireoirs as Dames</i> (eerste helft der
14e eeuw). Vgl. <i>Dits de Watriquet de Couvin....</i> par A. SCHELER,
p. 1 suivv.]

<p class="footnote">[Voetnoot <a name="15.61">61</a>: Vgl. o.a.: <i>Van Vrouw. e.v. Minne</i>, bl. 37 vlgg.; <i>Belg.
Mus.</i>, VII, 229; X, 84; <i>Vad. Mus.</i>, I, 373, 377; Dissertatie van
Dr. A. NIJLAND, bl. 152 vlgg.; <i>Tijdschr. v. N.T. en L.</i>, XIX,
269 vlgg. (misschien aanvang der 15e eeuw); <i>Oudvl. Lied. en Ged.</i>,
bl. 314 vlgg.]

<p class="footnote">[Voetnoot <a name="15.62">62</a>: <i>Vad. Mus.</i>, I, 366&ndash;369, 387&ndash;391. Voorts: <i>Die gereimten
Liebesbriefe des deutschen Mittelalters....</i> von ERNST MEYER.
(Marburg. 1899). Op bl. 88&ndash;92 behandelt de S. in &#8222;<i>Die niederländischen
Liebesbriefe</i>", een paar voorbeelden van dit genre uit de
15e eeuw; het is jammer voor zijn werk dat hij deze vroegere voorbeelden
niet gekend heeft.]

<p class="footnote">[Voetnoot <a name="15.63">63</a>: <i>Vad. Mus.</i>, I, 369.]

<p class="footnote">[Voetnoot <a name="15.64">64</a>: <i>Vad. Mus.</i>, I, 393.]

<p class="footnote">[Voetnoot <a name="15.65">65</a>: Dissertatie Dr. NIJLAND, bl. 199.]

<p class="footnote">[Voetnoot <a name="15.66">66</a>: <i>Goede Boerden</i>, n<sup>o</sup>. VIII en n<sup>o</sup>. VII.]<a name="512"></a>

<hr>

<h2>ONTWIKKELING VAN HET LITERAIR
LEVEN.</h2>

<p class="intro"><i>a</i>. Meistreels. Sprekers en andere dichters.

<p class="intro"><i>b</i>. Publiek. Voordragen en Lezen. Het Boek.

<p class="intro"><i>c</i>. Critiek en Theorie. Invloed der Literatuur. Letterroem.

<h3><i>a</i>. MEISTREELS. SPREKERS EN ANDERE DICHTERS.</h3>

<p>Nog altijd trekken meistreels en herauten door deze landen
met vedel, trompet en beltrom. Wij ontmoeten hen als boden
b.v. der Heeren VAN ARNHEM, VAN ARKEL, BRONKHORST
met eene kennisgeving aan de schepenen van Deventer van
huns heeren huwelijk of met een andere opdracht. Van een
enkele hunner kennen wij den welluidenden naam: in het jaar
1365 vinden wij den heraut HOPEZOMER in de <i>Cameraars-rekeningen</i>
vermeld<a href="#16.1">[1]</a>. Nog altijd beoefenen zij naast de muziek
de kunst van het woord. Meester JAN VAN VLAERDINGHEN,
die genoemd wordt onder de &#8222;menistreylen" die in 1364 te
Middelburg &#8222;vor 't sacrament ghenghen", wiens vrouw en dochter
ook tot de meistreelen behoorden, treedt elders op als dichter.
In het toenmalig woord <i>vedelsage</i><a title="[margin: praatjes voor de vaak.]"><sup>#</sup></a> zien wij dat verband tusschen
muziek en woordkunst uitgedrukt en in overeenstemming
daarmede het woord <i>vedelaar</i> gebruikt om een <i>dichter</i> (misschien
een liederdichter) aan te duiden<a href="#16.2">[2]</a>.

<p>Naast de menestrelen vinden wij ook nu nog de herauten.
Ook zij zijn werkzaam als dichters. Zoo wordt melding gemaakt
van &#8222;des heren hyraut ende sengher van Gaesbeke";<a name="513"></a>
een &#8222;mynstreel", maar ook van &#8222;Jan Dyllen den yraut,
die voer mijns heren tafel sprac". Doch de meistreels hadden
als dichters hunne beste dagen gehad en gaan het tooneel
ruimen voor anderen. Hebben de herauten hen ook hier te
lande op den achtergrond gedrongen? In Frankrijk was dat,
naar het schijnt, het geval. Naarmate de heraldiek zich ontwikkelde
en steeds meer aandacht vroeg en verkreeg, steeg het
aanzien der herauten en nam dat der meistreels af. Misschien
heeft de dichter eener merkwaardige samenspraak tusschen een
paar menestreelen uit dezen tijd het oog op de herauten,
wanneer hij een meistreel tot den ander doet zeggen:

<p class="quote">En condi geen reinaerdie,
Smeken<a title="[margin: vleien.]"><sup>#</sup></a>, no leckeberden<a title="[margin: flikflooien?]"><sup>#</sup></a>,
Men sal segghen: &#8222;gaet uwer verden<a title="[margin: gaat heen.]"><sup>#</sup></a>,
Hier en es u nu niet te doene<a title="[margin: heeft men u niet noodig.]"><sup>#</sup></a>."<a href="#16.3">[3]</a>
</p>

<p>Doch in allen gevalle is het wel opmerkelijk dat de dichters, die
vanouds de banierdragers der ridderlijke idealen waren geweest,
niet die idealen zelve op den achtergrond raken. Verreweg
de meesten hunner gaan zich uitsluitend aan de muziek wijden.
Sommigen hunner laten het beroep varen en vestigen zich
onder de burgerij; anderen zetten het zwervende dichtersleven
voort. Een paar vertegenwoordigers dier beide soorten zijn het
die wij in de bovenvermelde samenspraak tegenover elkander
vinden. De een, die zich &#8222;ter neringhe geset" heeft, ontraadt
den ander het voortzetten van het zwervend leven: vroeger
ging het goed, toen de heeren mild waren en goedgeefsch
jegens de meistreels; toen kon men van zijne kunst leven&mdash;maar
nu? menigeen sterft van gebrek en armoede. De ander
erkent de waarheid dier woorden ten deele; maar&mdash;zegt hij&mdash;ik
eet zoo menigen brok, ik drink zoo menigen beker in de
taverne, waar ik met weinig moeite aan kom, dat ik de<a name="514"></a>
&#8222;wandelinghe" niet kan laten.&mdash;Met hoevele zwervers is het
slecht afgeloopen, herneemt de eerste; denk eens aan GIELIJS VAN
TRECHT, aan JAN VAN LIER, aan meester JAN METTER HUVEN<a title="[Margin: muts, kapje.]"><sup>#</sup></a>,
die allen op hunne tochten het leven hebben verloren. Welnu&mdash;is
het antwoord&mdash;die kregen hun verdiende loon, en dan, ik
kan eenmaal mijn vrijheid niet opgeven; word ik eens zóó oud
dat ik op krukken moet gaan, kom mij dan nog eens vermanen<a href="#16.4">[4]</a>!

<p>Zóó scheiden zij. Deze zwerver, die zijn zwerversleven lief
heeft, is een type dier dagen. De gansche 14<sup>de</sup> eeuw door
blijven wij hem aantreffen. Nog in 1396 worden &#8222;piperen,
heralden, ministrelen" in één adem genoemd met de &#8222;varende
lude"; onder deze "varende lude" vond men de reizende dichters
in gezelschap van blinde guitaarspelers, meesters &#8222;van
suptilen drachten"<a title="[Margin: behendige kunstgrepen.]"><sup>#</sup></a>, gasten die een levend &#8222;hoofd van Jut"
op hunne schouders droegen, zooals zekere Brabander, &#8222;die
hem up sijn hooft liet slaan hoe seere<a title="[Margin: hard.]"><sup>#</sup></a> men woude"; onder
hen ook de mislukte studenten, zooals die, aan wien wij de
gewilde dwaasheid van &#8222;de frenesie" te danken hebben<a href="#16.5">[5]</a>.

<p>Niet alle meistreels geven hun beroep op of blijven zwerven.
Sommigen hunner blijven de kunst getrouw, doch laten, naar
het schijnt, de muziek varen om zich uitsluitend aan de
woordkunst te wijden. Dezen zien wij gedurende de tweede
helft der 14<sup>de</sup> eeuw in deze landen optreden onder den naam
van <i>sprekers</i> of <i>zeggers</i>. Velen hunner zijn, evenals vroeger de
menestreelen, verbonden aan den dienst van bijzondere heeren:
zoo vinden wij gewag gemaakt van "des heren spreker van
Zevenberghen", "des hertoghen spreker van Gulic", van "meester
JAN, een spreker die bi den here van Abcoude is", "eenen
seggher uut Zeelant, die seide dat hi heren Vranken knecht
van Borssel was"; "enen spreker die bi den here van Wassenaer
placht te wesen", "des heren spreker van Gaesbeke",<a name="515"></a>
&#8222;enen spreker die den here van Lymburch toebehoorde", &#8222;enen
spreker toebehorende den here van Gistel". Dat deze dienstmannen
van adellijke heeren het wapen van hun heer droegen
op hunne kleedij, mag men vermoeden uit een rekeningpost,
die spreekt van &#8222;enen vreemden spreker sonder wapen".

<p>De burgerij volgde ook hier den adel na en nam &#8222;stadssprekers"
aan; zoo vinden wij BOUDEWIJN VAN DER LORE
als stadsspreker van Gent; &#8222;Meyster PETER VREUGDEGAER,
den seggher van Breda", &#8222;den spreker van Monickedam".
Misschien waren ook meester JAN VAN VLAERDINGHE, AUGUSTIJNKEN
en MEEUS VAN DORDT, &#8222;Meester JAN, de dichter van
Sente Gheerdenberghe", &#8222;GODEKIJN, de spreker van Tricht",
&#8222;meester JAN VAN MACHELEN", &#8222;DAEM, de seggher van IJsselsteyn"
en BERTELMEEUS VAN DELF stadssprekers; zij kunnen echter ook,
evenals WILLEM VAN HILLEGAERTSBERCH genoemd zijn naar
hunne woonplaats en als vrije sprekers hebben rondgereisd.

<p>Onder de sprekers zal natuurlijk, evenals vroeger onder
de menestrelen, verschil van ontwikkeling en aanzien hebben
bestaan. Sommigen spraken &#8222;voor mijnen here den grave" en
konden als AUGUSTIJNKEN VAN DORDT van zich zelven zeggen:

<p class="quote">Want ghi bi heren, bi hoghen vrouwen
Te sijn pleecht.
</p>

<p>Anderen die zonder naam worden vermeld als b.v. &#8222;twee
segghers ut Brabant", &#8222;twee duytsche segghers" zullen van
minder aanzien geweest zijn. Doch bij gemis aan gegevens is
het moeilijk hier scheidingslijnen te trekken en eene plaats te
wijzen b.v. aan: Meester HERMAN den spreker, SNELRYEM den
spreker, &#8222;den Jonchere van der minnen", &#8222;JANNES DEN COSTER"
en zoo menig ander.

<p>Een paar sprekers, AUGUSTIJNKEN en zekere COLPAERT&mdash;indien
deze tot de sprekers gerekend mag worden&mdash;kenden<a name="516"></a>
Latijn; WILLEM VAN HILLEGAERTSBERCH daarentegen, toch een
aanzienlijk spreker, kent het niet.

<p>Dat wij naast deze Dietsche sprekers verscheidene Duitschers
vinden, kan ons in het Beiersch tijdvak niet verwonderen; in
het gevolg der Beiersche graven of Duitsche edelen of althans
in hunne omgeving zullen wij een &#8222;blinden dichter van Mens"
moeten zoeken, sprekers van &#8222;Beem" (Bohemen), Trier, Keulen,
Westfalen; een spreker &#8222;die men hiet Ghetuose" en &#8222;enen
jonghen spreker van Holsten, gheheten HOPEZOMER." Tegenover
deze Duitschers vinden wij slechts een enkelen Franschman:
&#8222;CUDELIER, des conincs spreker van Vrancrike"<a href="#16.6">[6]</a>.

<p>Opmerkelijk echter mag heeten dat de Noordnederlanders zoo
talrijk zijn, zoowel onder de ons bekende sprekers als onder
de overige dichters van dezen tijd, die wij niet met zekerheid
onder de sprekers kunnen rangschikken. Tegenover eenige weinige
sprekers en dichters van Gent, Mechelen, Brussel staan vele
uit Noord-Nederland. Misschien zijn vele sprekers uit het Zuiden
ons in hunne werkzaamheid vooralsnog onbekend; doch in elk
geval blijkt wel, dat de bewoners der Noordelijke gewesten in
de tweede helft der 14<sup>de</sup> eeuw meer dan vroeger gaan deelnemen
aan de beoefening der literaire kunst. Evenals hunne
voorgangers, de meistreels, doen ook deze beroepsdichters niets
voor niets: geschenken in geld of kleeren zijn het loon waarvoor
zij hunne kunst ten gehoore brengen. AUGUSTIJNKEN VAN
DORDT, die een el wit laken krijgt voor een paar kousen, een
paar laarzen met sporen om er &#8222;mijns heren zomer<a title="[margin: lastpaard.]"><sup>#</sup></a> mede te
riden", mag ook hier als type zijner soort gelden.

<p>Ook elders vertoonen zich in de literatuur van dezen tijd
dichters, die voor geld verzen leveren, al weten wij niet of
wij daar met eigenlijke <i>sprekers</i> te doen hebben. Zoo begint
een stichtelijke opwekking tot menschen van allerlei nering of
bedrijf met deze regels:<a name="517"></a>

<p class="quote">Omme 't ghebrec van goeden lone
Blijft menich rijm te makene scone
Van den dichters openbaer
Die lustelic te hoorne waer<a href="#16.7">[7]</a>.
</p>

<p>In een allegorisch gedicht over een burcht, die <i>Vaste Hoede</i>
heet, deelt de auteur ons mede, dat hij aan de burchtvrouw
verzocht had hem een onderwerp voor een gedicht te geven,
&#8222;want ic met dichtene mi ghenerde". Met het voordragen van
<i>boerden</i> vielen kostelijke kleeren te verdienen; &#8222;constenaers",
die in een herberg een &#8222;nieuwen zanc" ten gehoore brachten,
werden daarvoor beloond<a href="#16.8">[8]</a>. Dat de berijmde minnebrieven
en minne-naamdichten van dezen tijd op verzoek en
voor geld gemaakt zijn, valt niet te bewijzen; doch hunne
volslagen kleurloosheid zou doen vermoeden, dat zij gemaakt
zijn door anderen dan door de minnaars zelven en dan zeker
niet voor niet<a href="#16.9">[9]</a>.

<p>Verzen maken voor geld of ander loon, de dichtkunst opgevat
als een beroep&mdash;dat scheidt deze dichters van andere,
die andere beweegredenen hadden tot dichten.

<p>Die anderen waren zich wel bewust dat zij tegenover de
beroepsdichters stonden; immers niet zelden laken zij dezen in
hunne geschriften. De auteur van <i>den Grimbergschen Oorlog</i>
berispt de &#8222;consteneren die hem met dichten generen", omdat
zij verzonnen en onware zaken vertellen; in den <i>Spieghel der
Sonden</i> worden speellieden en goochelaars genoemd in één
adem met degenen, die &#8222;valsche rime visieren"<a title="[margin: verzinnen.]"><sup>#</sup></a>; in een ander
didactisch werk vinden wij een waarschuwing tegen de &#8222;smekende<a title="[margin: vleiende.]"><sup>#</sup></a>
menestrelen". JAN BOENDALE volgt zijn meester ook in
diens afkeer en afkeuring van de meistreelen; in zijne <i>Teestije</i>
laat hij zich minachtend uit over hen:<a name="518"></a>

<p class="quote">Die asaghen<a title="[margin: sprookjes.]"><sup>#</sup></a> ende tureluren<a title="[margin: beuzelpraatjes.]"><sup>#</sup></a>
Dichten vander avonturen.
</p>

<p>Scherp laakt hij het in de edelen, dat zij hun goed geven aan
rabouwen, meistreels en herauten, opdat deze hen zullen prijzen
en hun lof overal verkondigen; een mooie lof, voegt hij
er aan toe, die door &#8222;knechten en boeven" gegeven wordt!
En in zijn <i>Lekenspieghel</i> klinkt het nog eens schamper: zoo
zijn de &#8222;yrauden": noode komen zij thuis eten, als zij het
elders gratis kunnen krijgen<a href="#16.10">[10]</a>.

<p>Behalve JAN BOENDALE zijn ons slechts enkele dichters, die
tot deze groep behooren, bij name bekend. Hunne beweegredenen
tot dichten mogen onderling verschillen, alle wortelen
zij toch in het godsdienstig of zedelijk gemoedsleven. De Ypersche
chirurgijn JAN DE WEERT b.v. had vrij wat wereldsche
poëzie gedicht vóórdat hij zijn <i>Nieuwen Doctrinael</i> schreef,
om daarmede de dichterzonden zijner jeugd te boeten. Als
dichter van <i>Sinte Amands Leven</i> kennen wij den jongen geestelijke
GILLIS DE WEVELE van Brugge. Deze legt er den
nadruk op, dat hij met zijn werk geen &#8222;winninghe van gelde"
of ander loon beoogt; zijn loon wacht hij slechts van God.
Een andere beweegreden, door hem genoemd, is angst voor
de &#8222;ledicheit", immers ook heden nog des duivels oorkussen.
Een lofdicht op MARIA werd geschreven uit &#8222;groote vreeze",
blijkbaar voor de vergelding die den zondaar wacht. Het
<i>Vagevier van Sinte Patricius</i> dankte zijn ontstaan aan het verlangen
des dichters om den boozen afkeer van hunne boosheid
in te boezemen. Andere geestelijke dichters vragen: bid voor mij
die dit schreef, of beloven den lezers kwijtschelding van zonden<a href="#16.11">[11]</a>.

<p>Is ook de liefelijke sproke <i>van Beatrijs</i> te beschouwen als
een soort van boetedoening? Zekerheid hebben wij hier niet.
De dichter (dichteres?) vangt zijn werk aan met:<a name="519"></a>

<p class="quote">Van dichten comt mi cleine bate;
Die liede raden mi dat ict late
Ende minen sin niet en vertare
</p>

<p>Doch het is bezwaarlijk uit te maken of met deze &#8222;bate" al
dan niet geldelijk voordeel bedoeld is; of wij hier een beroepsdichter
vóór ons hebben die zijn beroep vaarwel zegt, of een
leek, die vroeger wereldsche poëzie had gedicht en nu iets
beters wil geven.

<p>Dit is trouwens niet het eenige geval, waar wij in onzekerheid
blijven omtrent de personen der dichters van de 14<sup>de</sup> eeuw.
Van sommige kennen wij de namen, doch ook weinig meer;
van andere weten wij zelfs den naam niet en naar hunne persoonlijkheid
kunnen wij slechts gissen. Wij weten dat LODEWIJK
VAN VAELBEKE een bekend menestreel is geweest, die in den
aanvang der 14<sup>de</sup> eeuw stierf en zich naam had gemaakt o.a.
door zijne &#8222;stampiën" (misschien eene soort van dansliederen).
OTTO VAN ORLEIEN schreef eene &#8222;bedinghe van onsen Here",
die niets karakteristieks heeft; de samensteller van <i>die Cracht
der Mane</i> heette HEINRIC VAN HOLLANT. Als dichter van den
<i>Seghelyn van Jeruzalem</i> noemt zich LOY LATEWAERT, dien wij
om zijne literaire kennis en aanhalingen van door hem zelven
vertaald Latijn voor een eenigermate ontwikkeld man moeten
houden. Was hij misschien een &#8222;clerck", verbonden aan den
dienst van een edelman? Diezelfde gissing zou men willen
wagen ten opzichte van den man, die ons het verhaal <i>Van den
borchgrave van Couchi</i> naliet; bij den <i>Malegijs</i> en de overige
ridderromans van dezen tijd zal men over het algemeen misschien
eer aan meistreelen dan aan &#8222;clercken" moeten denken.

<p>In een aantal vierregelige wapendichten op de edelen, die
met WILLEM IV in Friesland sneuvelden, meen ik de hand
van een heraut te herkennen. Elders kunnen wij zelfs geen<a name="520"></a>
gissing wagen. Wie schreef b.v. den geestelijken roman <i>Van
Jonitas en Rosafiere</i>? BOUDEWIJN VAN DER LORE noemt zich
als auteur van <i>Achte Persone Wenschen</i>; doch wie schreef de
overige wenschliederen? Hier staan wij in een duisternis, die
bij voortgezet onderzoek misschien zal verdunnen tot den nevel,
waarin wij een dichter als JAN VAN HULST zien, een zanger
als die EGIDIUS, wiens dood ons gemeld wordt in dat roerend
klaaglied dat aanvangt:

<p class="quote">Egidius, waer bestu bleven?
Mi lanct na di, gheselle mijn!
Du coors<a title="[margin: verkoost.]"><sup>#</sup></a> die doot, du liets mi tleven.
Dat was gheselscap goed ende fijn,
Het sceen, 't een moeste ghestorven sijn<a href="#16.12">[12]</a>.
</p>

<h3><i>b</i>. PUBLIEK. VOORDRAGEN EN LEZEN. HET BOEK.</h3>

<p>Het publiek waarvoor deze dichters optraden, wisselde af
evenals vroeger naar gelang van de poëzie en van den voordrager.

<p>Voorname sprekers, zooals WILLEM VAN HILLEGAERTSBERG
en AUGUSTIJNKEN VAN DORDT, zullen zich vooral tot de aanzienlijken
hebben begeven om hun werk voortedragen. Dat
blijkt wel uit het &#8222;heren en cnapen", waarmede zij hunne
hoorders niet zelden toespreken. Menige sproke zal ook wel
in de eerste plaats voor den adel bestemd zijn geweest. Zoo
wordt in <i>de Mantel van eren</i> het wapenschild beschreven
van den edelen ridder, wiens lof hier was verkondigd: &#8222;van
lazure // met twee ramshorne van goude"<a href="#16.13">[13]</a>. In een andere
sproke echter, van het Jodenmeisje dat Christin wordt, spreekt
de dichter zijn publiek aan met: &#8222;gi goede liede"; diezelfde
uitdrukking vindt men in het heiligenleven <i>van Sint Amand</i>,
doch afgewisseld door: &#8222;ghi lieden alle ghemeene ...<a name="521"></a>
knapen, joncwive, vrouwen ende heeren." Dat de boerden
vooral voor de burgerij bestemd waren zou men op zich zelf
reeds vermoeden; dat vermoeden krijgt meer zekerheid door
een aanvang als: &#8222;Alle swighet ende hoert," of:

<p class="quote">Ghi goede liede, hoort na mi!
Selke boerde en hoerdi nie
Als ic u hier sal vertellen.
</p>

<p>Maar ook sproken en andere ernstige stukken zullen zeker
wel eens voor de mindergegoede standen zijn voorgedragen.
De sproke van de edelvrouw, die &#8222;vigilyen" voor de dooden
placht te lezen, richt zich niet tot edele heeren of vrouwen,
doch tot &#8222;alle ... eist wijf of man", en aan het slot van
een notabel lezen wij: &#8222;Secht &#8222;amen" die hier zijn omtrent<a href="#16.14">[14]</a>."

<p>Nog altijd was de literatuur bestemd in de eerste plaats om
te worden voorgedragen en gehoord; ook zelfs een populair-wetenschappelijk
werkje als <i>die Cracht der Mane</i>; ook een
prozawerk als het <i>Leven van Jezus</i> richt zich tot degenen &#8222;die
dit lesen (voorlezen) selen ende hoeren lesen". Het verzoek om
stilte en aandacht blijkt ook in deze tijden nog niet overbodig.
Evenals in de 13<sup>de</sup> eeuw werd de voordracht van poëzie
nog wel door muziek begeleid. In den aanvang der boerde
<i>van Heile van Berseele</i> ten minste wordt het vertellen van
schoone avonturen genoemd in verband met &#8222;vedelen en
singhen" en &#8222;somtijd spelen metter harpen". De taverne zal
wel&mdash;wij hoorden het reeds van den zwervenden meistreel&mdash;de
plaats zijn geweest waar men de meeste kans had een rondreizend
dichter aan te treffen en zijne voordrachten bij te wonen.
Een jonkman die gaarne met goede gezellen uitgaat, gaarne
een rooden mond ziet en lachende vrouwenoogen, vertelt ons
hoe hij &#8222;te wine" of &#8222;te biere" zit:

<p class="quote">Ende hoor daer singen ende boerden spreken.<a name="522"></a>
</p>

<p>Voor een droge keel wist de voordrager zich te wachten;
aan het slot der zedenschets <i>van den man die gherne dranc</i>&mdash;een
dorstige stof&mdash;klinkt het:

<p class="quote">Nu, gheeft mi drincken metter vaert
Want drincken dat es al mijn aert<a href="#16.15">[15]</a>.
</p>

<p>Tusschen de overgroote meerderheid der hoorders van eenig
literair werk zagen wij in een vroeger tijdperk hier en daar
ook eenige lezers. Die lezers zullen langzamerhand talrijker
worden, al blijven zij nog lang tevens hoorders.

<p>Onder een zich ontwikkelend volk, onder eene zich ontwikkelende
burgerij vooral, neemt de vraag naar literatuur in dezen
tijd steeds toe. De literatuur van een vroeger tijdvak vindt nog
altijd aftrek; de werken der 13<sup>de</sup> eeuw immers zijn ons bewaard
gebleven vooral in afschriften der 14<sup>de</sup> eeuw. Doch ook de
geschriften van tijdgenooten worden door afschrijvers vermenigvuldigd.
De bescheiden RUUSBROECK was er niet op gesteld
dat men zijne werken langs dezen weg onder de menschen
bracht. Slechts heimelijk durfde een priester, die zijn &#8222;notarius"
geweest was, Heer JAN'S werk aan eenige bewonderaars toevertrouwen
tot het nemen van een afschrift<a href="#16.16">[16]</a>.

<p>Adellijke heeren en vrouwen wekken schrijvers op tot het
samenstellen van een of ander letterkundig werk. Zij wenschen
een stuk dat men hun waarschijnlijk eerst voorgedragen heeft,
in bezit te hebben. Zoo schenkt in 1360 de Graaf VAN BLOYS
19 schellingen en 4 stuivers aan JAN BOT den &#8222;segger", &#8222;want
hi ene sproke gemaect hadde, ende in gescrifte overgaf, van
minen here van Byamont, des God ghedenke"; in 1398 krijgt
de spreker van Monickedam &#8222;die mynen here een sproke van
de Vriezen overgaf" twee &#8222;nye gulden"<a href="#16.17">[17]</a>. Men begint een
boek als een geschenk te beschouwen: jonkvrouw JOHANNA VAN
BLOIS krijgt voor haar Paschen &#8222;enen nuwen boexkine" ten<a name="523"></a>
geschenke, &#8222;daer in stont onser Vrouwen legende"<a href="#16.18">[18]</a>. Ook
uit andere feiten blijkt ons, dat de adel prijs stelt op boeken:
de Vlaamsche graaf ROBRECHT VAN BETHUNE bezit een boek
van <i>Godefroi de Bullion</i>, van <i>Merlin</i> en de <i>contes du Barisiel</i>;
een Henegouwsch edelman, GODEVAERD VAN NAAST (± 1337),
bezit reeds eene kleine boekenverzameling: <i>le message Carlemaigne</i>,
de geschiedenissen <i>d'Aëlis et l'Empereur et du roy
Ingres</i>, van <i>Atis et Prophelias</i>, van <i>Sidraach</i>, van <i>Mainnet</i>,
de <i>Aventures d'Oultremer</i> en den <i>Veus dou Paon</i>.

<p>Lezen de Leliaerts Fransch&mdash;de Clauwaerts houden zich
aan hun Vlaamsch.

<p>Welk een belangstelling in literatuur en wetenschap spreekt
er uit de boeken, die wij in de tweede helft der 14<sup>de</sup> eeuw in
het bezit vinden van aanzienlijke en eenvoudige Gentsche
burgers. De handschoenmaker JAN DE BEERE heeft een <i>Bestiaris</i>,
een <i>Lucidarius</i>, een <i>(Wapene) Martin</i>, een boek <i>van den Landsheren</i>
en <i>Evangeliën in vlaems</i>. WILLEM VAN DEN PITTE,
lakensnijder en eerste schepen, is eigenaar van den &#8222;<i>Spieghel
Ystoriaelle</i> in twee bouken ghescreven". Meester SYMOEN
ELYAES, waarschijnlijk een chirurgijn, bezit een <i>Barlaäm</i>, een
&#8222;cleennen" <i>Spieghel</i>" en &#8222;een deel van der Biblen". De Clauwaert
JAN WASSELINS heeft een heele bibliotheek. Evenals de
twee eerstgenoemde Gentenaars heeft ook hij een &#8222;Bibele in
vlaemsche"; maar wat heeft hij al niet meer! Zijne boekerij is
bijna een kort begrip onzer middeleeuwsche literatuur, voorzoover
daarin de voorname genres behalve het lied en het
drama vertegenwoordigd zijn. Wij vinden onder zijne boeken
geestelijke werken over <i>de Passie</i>, over <i>Adam en Eva</i>, <i>van
der Zielen</i> en <i>van der ghuldene baghe</i>; ridderromans <i>van
Ogier, Seghelijn, Isenbaert</i><a href="#16.19">[19]</a>; zedekundige werken en leerdichten:
van SENECA, &#8222;<i>Pietagoras bloume</i>", <i>Jans Testye</i>, een
paar &#8222;doctrinaelen", een <i>Bestiaris</i>, <i>Melibeus</i>, een <i>Wapene</i>
<a name="524"></a>
<i>Martijn</i>; een historisch werk over de Pausen en een Kroniek
van Vlaanderen, Brabant en Frankrijk; wetenschappelijke geschriften
over astronomie en medicijnen. Ook "<i>een bouc van
Reynaerde</i>" ontbreekt niet<a href="#16.20">[20]</a>.

<p>Zouden deze Vlamingen de eenige bezitters van boeken
geweest zijn? Met het oog op het groote aantal handschriften
der 14<sup>de</sup> eeuw, zal men wel mogen aannemen
dat er verscheidene andere boekenliefhebbers waren. De lust
tot lezen bracht meer boeken te voorschijn; die boeken
brachten op hunne beurt meer menschen aan het lezen.
JAN BOENDALE waarschuwt wel tegen de lezing van ijdele
boeken, maar toch:

<p class="quote">Alse ghi den tijt corten wilt,
In u camere ghi u sluten silt
Ende roepen uwen sceppre an;
Oft ghi selt boeke hebben dan
Van Gode oft van goeden zeden
Ende niet van idelheden
Ende selse lesen oft doen lesen<a href="#16.21">[21]</a>.
</p>

<p>De <i>Melibeus</i> spreekt niet alleen van <i>lezen</i> maar ook van
<i>overlezen</i> en broeder GHERAERT, de Karthuizer-prior, neemt
in zijn afschrift van RUUSBROECK'S <i>Tabernakel</i> ook meeningen
van anderen op, opdat "een subtijl ende verlicht lesere yet
orberlics<a title="[margin: nuttigs.]"><sup>#</sup></a> daer uut moghe <i>mediteren</i>"<a href="#16.22">[22]</a>.

<p>Naast de voordracht van proza of poëzie, die zoo gemakkelijk
ten ooren invloeide en geen tijd liet tot overpeinzen van wat
men niet onmiddellijk begreep, komt nu langzamerhand het
nadenken over het gelezene, het worstelen met een stuk dat
men niet dadelijk vat. In een vroeger door ons genoemd allegorisch
gedicht zien wij vier personages, die elk een der
<a name="525"></a>
temperamenten voorstellen, bezig met een lied waarvan zij den
zin niet kunnen vatten. Nu spreken zij af:

<p class="quote">Dat si souden al ghemeen
Studeren, peinsen, nacht ende dach,
Bezien wiet eerst ghevinden mach<a href="#16.23">[23]</a>.
</p>

<p>Dit critisch lezen vindt een tegenhanger in het critisch vergelijken
der onderscheiden handschriften van één werk om
daaruit een goeden tekst samentestellen. Devote bewondering
van RUUSBROECK'S geschriften bracht een lateren bewoner van
Groenendaal tot het verzoek aan alle minnaars der waarheid,
om onderscheiden exemplaren van een werk des meesters te
vergaderen &#8222;op dat sy doch uut enighen, of nu uut den eenen,
dan uut den anderen, den gherechten sinne vinden ende setten
moghen."<a href="#16.24">[24]</a>.

<h3><i>c</i>. CRITIEK EN THEORIE. INVLOED DER LITERATUUR.
LETTERROEM.</h3>

<p>Langs deze en dergelijke wegen ging zich de literaire critiek
langzamerhand ontwikkelen.

<p>De vorige eeuw had hare geboorte gezien uit het verschil
in aard, temperament en smaak der menschen. MAERLANT had
zich ook hier weer een vertegenwoordiger van zijn tijd getoond,
want in zijn werk vooral vinden wij die klachten over het
&#8222;beniden", de &#8222;niders" en de &#8222;nidechede" onder degenen voor
wie zijn werk bestemd was<a href="#16.25">[25]</a>. Doch in de 14<sup>de</sup> eeuw zien wij
de critiek toenemen. BOENDALE en de auteur van <i>Der Mannen
ende der Vrouwen Heimelycheit</i> klagen over de &#8222;beniders" evenals
hunne voorgangers in dezen; doch in een didactisch stukje van
een hunner tijdgenooten, zien wij de critiek zich uitbreiden ook
tot hen die in wetenschap of muziek zich onderscheiden, en
daardoor de ijverzucht van anderen opwekken. Want zóó laag<a name="526"></a>
is de opvatting van critiek in 't algemeen nog, dat men haar
toeschrijft in de eerste plaats aan ijverzucht of afgunst.

<p>In het bovenbedoeld stukje lezen wij:

<p class="quote">Predict een cleerc die waerheit
Of toecht een zijn meesterie,
Pijpt hi, zyncht hi, of dichte seit,
Of spel toecht of melodye,
Ezels ende rude saeftiere<a title="[margin: broddelaars, knoeiers.]"><sup>#</sup></a>
Die der consten niet en weten een haer,
Sullen bi ombekender maniere<a title="[margin: uit gemis aan ontwikkeling.]"><sup>#</sup></a>
Haestelic vinden daer an een &#8222;maer"<a href="#16.26">[26]</a>.
</p>

<p>Doch niet alleen op andermans werk ook op eigen werk en
talent gaat de literaire critiek zich richten.

<p>De samenstellers van <i>Sinte Amands Leven</i> en van <i>de Tien
Plaghen</i> beseffen wel dat zij geene &#8222;meesters" in de kunst
zijn, dat &#8222;diepheit van dichtene" en &#8222;sproken van cunsten
fijn" hunne zaak niet is. De bewerker van den <i>Spieghel der
Sonden</i> is zich ook wel van iets dergelijks bewust; doch hij
acht dat van geringe beteekenis: &#8222;de rime" moge van minder
allooi zijn, wat schaadt dat, indien de <i>Spiegel</i> maar helder is<a href="#16.27">[27]</a>?

<p>En dan, de critiek was niet louter afkeuring. MAERLANT
brengt zijns ondanks hulde aan de bevalligheid der ridderpoëzie
waartegen hij in later tijd te velde trok en BOENDALE volgt
hem ook in die hulde. MAERLANT zelf werd bewonderd en
geprezen door wie na hem kwamen en AUGUSTIJNKEN VAN
DORDT na zijn dood geroemd als &#8222;een constenare fijn."

<p>Zelfs zouden wij een oogenblik kunnen meenen, dat men
toentertijd te onzent reeds beroeps-critici gekend heeft, wanneer
wij gewag hooren maken van

<p class="quote">Die meerkeren ende de wijsen
Die de grote cunste prisen<a href="#16.28">[28]</a>.<a name="527"></a>
</p>

<p>Doch ook al laten wij deze plaats uit een sterk Duitsch-getint
gedicht ter zijde, dan nog blijkt uit al het voorafgaande
wel, dat men aan poëzie en alles wat haar raakt meer gewicht
gaat hechten dan vroeger.

<p>Reeds het veelvuldig gebruik van den droom als poëtischen
vorm wijst op een hooger opvatting van poëzie. De dichters
wilden hierdoor op naïeve wijze te kennen geven dat poëzie
iets buitengewoons is, iets dat buiten of boven de gewone
werkelijkheid staat. Het visioen der mystieken breidt zich
in steeds breeder en flauwer wordende kringen over ons
volk uit.

<p>Dichtkunst en poëzie worden opgenomen onder de stoffen
van het dagelijksch gesprek, zij het dat wij daarvan vooralsnog
slechts één bewijs kunnen bijbrengen: HILLEGAERTSBERCH
laat &#8222;een leeck dichter" en een &#8222;clerck" zich onderhouden
over &#8222;dichten ende const". JAN VAN HULST (of welke andere
Vlaamsche dichter ook) acht het der moeite waard, ons het
dichten, componeeren en opschrijven van een lied tamelijk uitvoerig
te beschrijven.

<p>Geen auteur van dezen tijd leert ons de toenmalige opvatting
en beschouwing van dichters en dichtkunst beter kennen dan
JAN BOENDALE.

<p>In den proloog van zijne <i>Teestye</i> doet hij ons reeds eenige
bekentenissen over zijne neiging tot en zijne beschouwing van
poëzie. Hoog is die beschouwing niet; de neiging tot poëzie
komt bij hem voort uit afkeer van ledigheid, doch tevens uit
zijne natuur; poëzie is vermoeienis des geestes, doch daarom
verzaakt hij haar niet. Hij hoopt zich met deze &#8222;reyne onlede"<a title="[margin: bezigheid.]"><sup>#</sup></a>
bezig te houden, zoolang God hem het leven gunt, en zijn
talent aan te wenden ten dienste van zijn beschermer, Heer
ROGIER VAN LEEFDALE<a href="#16.29">[29]</a>.<a name="528"></a>

<p>Veel gewichtiger echter voor ons doel is het bekende hoofdstuk
uit het derde Boek van <i>der Leken Spieghel</i>.

<p>Het heeft BOENDALE getroffen, dat in zijn tijd zooveel leeken
naast de &#8222;clercken" optreden als dichters; daarom acht hij
wenschelijk uiteen te zetten, wat noodig is om een recht
dichter te zijn. Wenschelijk, want: &#8222;dichten en is geen spel."
Drie dingen zijn noodig: een dichter moet de taalkunde en
de kunst van schrijven verstaan; waarheidlievend moet hij zijn
en eerzaam van leven. Hij moet zich toeleggen op schoone
taal en de woorden te voegen &#8222;elc na sinen scoonsten accoorde",
hij moet juist schrijven en spellen, begrip hebben hoe men
een stuk moet opzetten, voltooien, en stevigen door kracht
van voorbeelden. Leeken, die van dit alles, de kunst der
&#8222;gramarie", geen verstand hebben, deugen niet voor dichter;
zij missen den onontbeerlijken grondslag.

<p>Een poëet moet de waarheid liefhebben. Want hij wenscht
toch, dat men zijne geschriften leze en blijve lezen. Wordt hij
nu op onwaarheid betrapt, dan zal men hem niet meer gelooven
en zijn dichternaam is verloren. Er zijn bovenal twee dingen,
waarin hij niet mag liegen: historische feiten en de Bijbel.
&#8222;Eere wien eere toekomt", dat zij de leus van den rechten
geschiedschrijver; onwetendheid, gunst en afgunst doen de
waarheid vaak verzwijgen&mdash;maar men bedenke, dat leugen
de ziele doodt en dat wij rekenschap moeten geven van elk
ijdel woord. Terecht is JACOB VAN MAERLANT, &#8222;die vader is
der Dietsche dichtren algader", zoo uitgevaren tegen de leugendichters,
die met vernuft en in mooie taal allerlei onwaarheid
verteld hebben van historische personages als KAREL DE GROOTE
en OCTAVIANUS. Zoo vertelt men van KAREL dat hij indertijd
uit stelen gegaan is, dat hij door zijn vader op een kar bij
een dienstmaagd verwekt is; van OCTAVIANUS dat hij bij Leuven
geboren is &#8222;ten Zeven Tommen"<a title="[margin: bij de zeven graven.]"><sup>#</sup></a>. Alles leugens! Zulken<a name="529"></a>
leugenaars moest men het dichten verbieden! 't Is waar, zij
willen de menschen iets nieuws opdisschen om er geld of eer
mede te winnen. Ja, men vertelt wel eens verzonnen dingen,
zoo b.v. van Reynaert en Izegrim en Bruin den beer;
maar daar is het te doen om leering en wijsheid. God zelf
sprak immers ook in parabelen!

<p>Het tweede, waarin men geen onwaarheid spreken mag, dat
zijn heilige boeken, levens der heiligen en alles wat tot de
heilige Kerk behoort; want die heeft haar grondslag in JEZUS
CHRISTUS, die alleen de waarheid is.

<p>Wil hij in zijn werk de menschen op het rechte pad brengen,
priesters en ridders deugd en wijsheid leeren, vaak hen berispen,
dan moet hij zelf een deugdzaam man zijn. Leeringen
wekken, voorbeelden trekken. Let eens op de dichters die
er vroeger waren: MOZES, (FLAVIUS) JOSEPHUS, ARISTOTELES,
CATO, SENECA, PLATO, HORATIUS, OVIDIUS, HIERONYMUS
die den Bijbel vertaald heeft&mdash;allen dichters in eere en
deugd. Niemand heeft ooit JACOB VAN MAERLANT op een
leugen betrapt, want zijn leven was eerzaam, zooals een
dichter past.

<p>Dichter moet men zijn van nature; zijt gij door de natuur
niet tot dichter gemaakt, dan zal niemand u kunnen leeren
hoe gij het worden zult. Rechte dichters moet men op hoogen
prijs stellen. Zij zijn onmisbaar; want de Bijbel, alle recht en
wet, ons geloof, onze handvesten en onze geschiedenis&mdash;alles
zou verloren zijn gegaan, hadden de dichters het niet in
hunne geschriften bewaard.

<p>Ten slotte wil ik u zeggen, wie dichters geboren zijn.

<p>De een dicht om een liefje, de ander om roem te winnen,
weer een ander om geld&mdash;maar dat is de rechte poëzie niet;
zulke menschen dichten uit winstbejag, zonder natuurlijke
aandrift<a name="530"></a>

<p class="quote">Een rechte dichtere, God weet,
Al waer hi in enen woude,
Dat hi nemmermeer en soude
Van dichtene hebben danc,
Nochtan soude hi herde onlanc<a title="[margin: zeer korten tijd.]"><sup>#</sup></a>
Sonder dichten daer gheduren,
Want het hoort te sire naturen:
Hi en mochts niet laten, al woude hi.
Dichten moet uut herten vri
Comen ende uut claren zinne,
Daer God behoude inne
Elken dichter die waerheit mint.
</p>

<p>Aldus eindigt de eerste Nederlandsche poëtiek. Misschien
mogen wij zeggen: de eerste Europeesche poëtiek die in eene
moderne volkstaal geschreven is; mij althans is in geen der
moderne literaturen een vroeger of gelijktijdig geschrift bekend
dat met dit hoofdstuk van JAN BOENDALE vergeleken kan
worden. Reeds om die reden acht ik deze verhandeling van
groote beteekenis; doch ook om andere redenen.

<p>Het had BOENDALE getroffen dat de poëzie langzamerhand
uit de handen der meistreelen en &#8222;clercken" overging in die
der burgerij; en daar de dichters voor hem blijkbaar de dragers
van het ideaal zijn, tracht hij de komende dichters in het
rechte spoor te brengen. Vandaar zijne omschrijving der eischen
waaraan een dichter behoort te voldoen. Zij moeten ontwikkelde
mannen zijn, wier leven in overeenstemming is met hunne
poëzie. De waarheid moeten zij voorstaan, al wordt het begrip
<i>waarheid</i> hier nog in zeer beperkten zin opgevat. Het gewicht
van het nieuwe in de literatuur heeft BOENDALE reeds gevoeld;
hij heeft ook beseft dat ware poëzie geboren kan worden slechts
uit belangelooze aandoening en aandrift, en niets gemeen kan<a name="531"></a>
hebben met eenige zelfzucht. Waar hij er op wijst, hoeveel de
menschheid aan de poëten te danken heeft, herinnert hij even
aan niemand minder dan SHELLEY die in zijne <i>Defence of
Poetry</i> deze gedachte heeft uiteengezet met een rijkdom van
gevoel en wetenschap en bekleed met een heerlijkheid van
taal, waarvan de Antwerpsche schepenklerk zich geene voorstelling
heeft kunnen vormen.

<p>Doch hoe onvolkomen en gebrekkig in menig opzicht de
berijmde verhandeling van dezen ook moge zijn, zij blijft een
merkwaardig literair-historisch stuk. Al ware zij ook onvolkomener
dan zij is, dan nog zouden wij BOENDALE dankbaar
moeten blijven voor dezen eersten stap op een onbetreden weg;
niet het minst voor die fraaie slotregels, waarin voor de eerste
maal in deze lage landen bij de zee verkondigd is, dat men
dichter geboren moet zijn en dat een recht dichter zingt, &#8222;al
zong hij zichzelve' alleen"<a href="#16.30">[30]</a>.

<p>BOENDALE'S uiteenzetting van den invloed der literatuur op
de ontwikkeling der maatschappij kan worden aangevuld met
een paar staaltjes van dien invloed, ontleend aan zijn eigen tijd.

<p>MAERLANT, vervolgd door de geestelijkheid wegens zijn
Rijmbijbel, heeft ons reeds vroeger getoond dat men de macht
der literatuur in de volkstaal ging beseffen. MELIS STOKE maakt
zich ongerust over de wraakzucht van het publiek; bij de
beschrijving van een gevecht acht hij het veiliger dappere
strijders en lafaards niet bij name te noemen; hij kent zijne
tijdgenooten als hardhandig en geen vrienden van halve maatregelen<a href="#16.31">[31]</a>.
In het verhaal <i>van den borchgrave van Couchi</i>
wordt een page die een verboden lied zingt, opgehangen aan
een boom<a href="#16.32">[32]</a>.

<p>Begon de literatuur zoo eenerzijds invloed te oefenen, anderzijds
bracht zij soms roem aan de schrijvers. De dichters van<a name="532"></a>
<i>Sinte Amands Leven</i> en van <i>Theophilus</i> vreezen dat hun naam
zal bekend worden en dat men dan hun werk zal toeschrijven
aan roemzucht; Broeder GHERAERT, de Karthuizer, verbaast er
zich over dat RUUSBROECK zoo volslagen vrij is van &#8222;ydelre
gloriën"<a href="#16.33">[33]</a>.

<p>Die afwezigheid van roemzucht in den prior van Groenendale
verhoogde zijn roem, versterkte en verbreidde zijn invloed ook
op de auteurs die na hem kwamen. Zoo werden ook MAERLANT'S
aanzien en invloed op latere schrijvers verhoogd door
de vervolging waaraan hij bloot stond.

<p>In VELDEKE'S invloed op de Hoogduitsche literatuur, in den
invloed door MAERLANT en RUUSBROECK geoefend op de
schrijvers die na hen kwamen, hebben wij in onze literatuur
de eerste voorbeelden van de literaire vorming welke een
volgend geslacht van het voorgaande ontvangt.<a name="533"></a>

<hr>

<h3>AANTEEKENINGEN</h3>

<p class="footnote">[Voetnoot <a name="16.1">1</a>: Vgl. Mr. S. MULLER FZ., <i>De Registers en Rekeningen van het
bisdom Utrecht</i> (a<sup>o</sup> 1325, 1329, 1332), I, 567, 383; <i>Rekeningen der
Grafelijkheid van Holland onder het Henegouwsche huis</i> (ed. HAMAKER),
III, p. 49, 92 vlgg.; <i>Cameraars-rekeningen</i> (ed. VAN DOORNINCK),
I, 47, 84; II, 20, 308, 783; III<sup>1</sup>, 498, 518 (a<sup>o</sup> 1339, 1340, 1360, 1365).]

<p class="footnote">[Voetnoot <a name="16.2">2</a>: Vgl. <i>Oudste Burgemeesters rekening van Middelburg</i> (a<sup>o</sup> 1364),
uitgeg. door het Historisch Genootschap in <i>Codex Diplom. Neerl.</i>,
1853, II, p. 5, 6. <i>Oudvl. Lied. en Ged.</i>, p. 267 en <i>Versl. en Med.
Kon. Akad.</i>, 3e Reeks, XII, 164, vs. 144.]

<p class="footnote">[Voetnoot <a name="16.3">3</a>: Vgl. <i>Dits et Contes de Baudouin de Condé....</i> par AUG. SCHELER,
I, 153: <i>Li Contes des Hiraus</i>; I, 448 een citaat uit de <i>Hist. Litt.
de la France</i>, XXIII, 272; &#8222;A la fin du XIIIe siècle la profession
des hérauts etc."

<p class="footnote">In het tweede der vier boven aangehaalde verzen staat in den tekst
<i>lecken berden</i>. VERDAM wil hiervoor lezen: <i>leckeberden</i> in den zin van
<i>flikflooien</i>. Doch op andere plaatsen schijnt dat w.w. niet voor te
komen (<i>Mnl. Wdb.</i> i.v.). De emendatie blijft dus twijfelachtig voor
mij. Wat beteekent <i>bert</i> hier? In de beteekenis <i>schotel</i> schijnt het niet
voor te komen. Kan het misschien <i>(wapen)bord</i> beteekenen? Zoo ja,
dan zouden wij daarin een duidelijker toespeling op de herauten
hebben.]

<p class="footnote">[Voetnoot <a name="16.4">4</a>: <i>Belg. Mus.</i>, VII, 318.]

<p class="footnote">[Voetnoot <a name="16.5">5</a>: <i>Oorlogen van Hertog Albrecht van Beieren met de Friezen</i>,
bl. 63; <i>Cam. Reken.</i>, III, 1, p. 624 (a<sup>o</sup> 1366); III, 2, p. 239 (a<sup>o</sup> 1369);
<i>Reken. der Graf. v. Holland onder het Heneg. huis</i>, III, 385; <i>Goede
Boerden</i>, p. 37 vlgg.]

<p class="footnote">[Voetnoot <a name="16.6">6</a>: Al deze sprekers worden vermeld in de excerpten der <i>Grafelijkheids-rekeningen</i>
achter JONCKBLOET'S <i>Mnl. Dichtk.</i>, Deel III.
COLPAERT in <i>Vad. Mus.</i>, I, 50. De Holsteinsche <i>Hopezomer</i> wordt
a<sup>o</sup> 1392-'3 <i>jong</i> genoemd en kan dus niet dezelfde zijn als zijn
naamgenoot de heraut.]<a name="534"></a>

<p class="footnote">[Voetnoot <a name="16.7">7</a>: KAUSLER, <i>Denkmäler</i>, III, 114.]

<p class="footnote">[Voetnoot <a name="16.8">8</a>:  <i>Vad. Mus.</i>, I, 335, vs. 44 vlgg.; <i>Vierde Martijn</i>, vs. 789&ndash;791;
<i>Van den Borchgrave van Couchi</i>, I, 94 vlgg.]

<p class="footnote">[Voetnoot <a name="16.9">9</a>:  Die naamdichten (voor <i>Marie, Liegaert, Lauwerette, Violette
Calle</i> e.a. volgens aanwijzing van ARNOLD in <i>D. War.</i>, I, 542) in
<i>Oudvl. Lied. en Ged.</i>]

<p class="footnote">[Voetnoot <a name="16.10">10</a>:  <i>Grimb. Oorlog</i>, I, 12&ndash;21; <i>Sp. der Zonden</i>, vs. 7739-'40;
<i>Oudvl. Ged.</i> (ed. BLOMMAERT), III, 115; <i>Teestije</i>, vs. 1615 vlgg.;
922 vlgg.; <i>Lekensp.</i>, III, c. 4, 190&ndash;2. Misschien zouden wij in dit
verband ook de zonderlinge <i>Tweespraak van Scalc ende Clerc</i> moeten
behandelen (vgl. TE WINKEL, bl. 310; ook m.i. is zij stellig niet
van MAERLANT). Doch zoolang wij dit gedicht slechts in zoo gebrekkigen
tekst kennen, is het beter zich van een oordeel te onthouden.]

<p class="footnote">[Voetnoot <a name="16.11">11</a>: Vgl. <i>N. Doct.</i>, vs. 19 vlgg.; <i>Leven Van S. Amand</i>, 1379 vlgg.;
<i>Theoph.</i>, 28&ndash;29; <i>Mnl. Ged.</i> (ed. DE PAUW), I, 12; <i>Vaghevier van
S. Patr.</i>, 24&ndash;26; <i>Bed. der Missen</i> aan het slot; <i>Mnl. Ged.</i> (ed.
DE PAUW), I, 41 vlgg.; <i>S. Kerstine's Leven</i>, vs. 151&ndash;3; <i>Der Ystor.
Bloeme</i>, 36&ndash;40, 725 vlgg.]

<p class="footnote">[Voetnoot <a name="16.12">12</a>: Over LOD. VAN VAELBEKE vgl. <i>Lied in de Midd.</i>, bl. 587; maar
vooral: VANDER STRAETEN'S <i>Les Ménestrels aux Pays-Bas</i>, p. 88 suivv.
OTTE VAN ORLEIEN, <i>Vad. Mus.</i>, II, 394; de hand van een geestelijke
of clerck meen ik te zien in <i>Couchi</i>, II, 1628 vlgg., 1746-'7,
2171 vlgg.; de bedoelde wapendichten in <i>Belg. Mus.</i>, V, 104 vlgg.;
het groot aantal assoneerende rijmen in <i>Jonitas en Rosafiere</i> (zeker
een 40-tal op 1200 verzen) zou aan een volksdichter doen denken;
de rijmen van BOUDEN VAN DER LOREN zijn over het algemeen
zuiver, terwijl men in de overige wenschliederen nog al wat assoneerende
rijmen aantreft. Over JAN VAN HULST vgl. een artikel van
ARNOLD in <i>D. Warande</i>, (N. Reeks), I, 542 en de Inleiding tot de
<i>Oudvlaemsche Lied. en Ged.</i> Een nauwkeurig onderzoek der onderscheiden
liederen en gedichten van dezen bundel zal misschien meer
zekerheid brengen aangaande de makers of den maker; het komt mij
voor dat althans de twee groote allegorische gedichten op bl. 233 vlgg.
en 314 vlgg. van dezelfde hand zijn die vele der liederen schreef:
op bl. 266 vindt men een viertal verzen die hier en daar letterlijk
herinneren aan eenige uit het lied op de &#8222;kerels". Vgl. ook bl. 311&ndash;312
met n<sup>o</sup>. 36, n<sup>o</sup>. 103, n<sup>o</sup>. 140 (de kleuren). De liederen op bl. 247, 261,
276, 279, 280, 294, 303, 311 herinneren door vorm en inhoud aan
vele der 145 die den bundel openen.

<p class="footnote">Op bl. 459 wordt Brugge genoemd als woonplaats van den dichter;
<a name="535"></a>
juist dat gedicht vertoont in de aanvangsletters zijner laatste verzen
den naam JAN MORITOEN; dezelfde als JAN VAN HULST? Over den
zanger EGIDIUS te verg. n<sup>o</sup>. 98 en n<sup>o</sup>. 100 der <i>Oudvl. Lied. en Ged.</i>;
op p. 470 van dien bundel eene klacht die aan hem doet denken;
voorts <i>Tijdschr. v. Ned. T. en L.</i>, XI, bl. 286&ndash;7, 289&ndash;292.]

<p class="footnote">[Voetnoot <a name="16.13">13</a>: <i>Belg. Mus.</i>, X, 69.]

<p class="footnote">[Voetnoot <a name="16.14">14</a>: Vgl. <i>Tijdschr. v. N.T. en L.</i>, XXIII, 46; <i>Leven van S. Amand</i>,
I, 676, 2807, 3920; <i>Goede Boerden</i>, p. 4; <i>Belg. Mus.</i>, X, 69;
KAUSLER, <i>Denkm.</i>, III, 109, 203.]

<p class="footnote">[Voetnoot <a name="16.15">15</a>: De plaatsen over het <i>hooren</i> van poëzie zijn, na de vroeger
vermelde, te talrijk om mede te deelen; ieder kan ze gemakkelijk
vinden. Vgl. overigens: <i>Vad. Mus.</i>, I, 337; <i>Belg. Mus.</i>, X, 57.]

<p class="footnote">[Voetnoot <a name="16.16">16</a>: Vgl. <i>Werken</i> (ed. DAVID), I, bl. IX.]

<p class="footnote">[Voetnoot <a name="16.17">17</a>: <i>Het Leven van S. Kerstine</i> ondernomen op verzoek der geestelijke
jonkvrouw FEMINE VAN HOYE; VELTHEM berijmde voor loon
zijne voortzetting van den <i>Sp. Hist.</i> op verzoek van de Vrouwe
VAN BERLAER; de <i>Brabantsche Yeesten</i> werden gemaakt in opdracht
van Heer WILLEM BORNECOLVE, een aanzienlijk Antwerpenaar; de
<i>Grimb. Oorlog</i> werd &#8222;beschreven en gedicht" op verzoek waarschijnlijk
van een edelman (zie vs. 6167 vlgg. en 6600-'2 van het tweede deel);
<i>Tondalus Visioen</i> voor een &#8222;edele Jonfer".

<p class="footnote">De beide rekeningposten in JONCKBLOET'S <i>Gesch. der Mnl. Dichtkunst</i>,
III, 618, 611.]

<p class="footnote">[Voetnoot <a name="16.18">18</a>: DE LANGE VAN WIJNGAERDEN, <i>Geschied. van Gouda</i>, I, 187
(omstreeks 1387).]

<p class="footnote">[Voetnoot <a name="16.19">19</a>: Vgl. over dien roman <i>Middelned. Ep. Fragmenten</i>, bl. 263&ndash;4;
voorts <i>Das Epos von Isembard und Gormond....</i> von Dr. R. ZENKER,
Halle a.S. 1896; THEODOR FLURI, <i>Isembart et Gormond</i> (Züricher
Diss., 1895); <i>Romania</i>, Avril, 1897, Janv. 1898.]

<p class="footnote">[Voetnoot <a name="16.20">20</a>: Vgl. het merkwaardig stuk van NAP. DE PAUW in <i>Ned.
Museum</i>, 1879.]

<p class="footnote">[Voetnoot <a name="16.21">21</a>: <i>Lekensp.</i>, B. III, c. 3, vs. 969 vlgg.]

<p class="footnote">[Voetnoot <a name="16.22">22</a>: <i>Melib.</i>, 55&ndash;58. (Ook al komt deze plaats reeds in het origineel
voor, dan blijft zij nog van gewicht); DE VREESE'S <i>Bijdragen</i>, bl. 15.
Andere plaatsen waar m.i. gewag wordt gemaakt van <i>lezen</i> in onze
beteekenis, zijn: <i>Jans Teesteye</i>, vs. 812-'4; <i>Vlaamsche Rijmkroniek</i>
(in KAUSLER'S <i>Denkmäler</i>), vs. 4124-'5; <i>Tondalus Visioen</i> in den
aanvang (ed. BLOMMAERT, II, 31: &#8222;So wie datter neerenstelic in
wille lesen ende de woorden merken, hi sal" enz.]

<p class="footnote">[Voetnoot <a name="16.23">23</a>: <i>Oudvl. Lied. en andere Ged.</i>, bl. 268.]<a name="536"></a>

<p class="footnote">[Voetnoot <a name="16.24">24</a>: DE VREESE, a.w. bl. 24.]

<p class="footnote">[Voetnoot <a name="16.25">25</a>: <i>Alex.</i>, vs. 6, 29; <i>Merlijn</i>, 6 vlgg.; <i>Troyen</i>, 24&ndash;26; <i>Rijmb.</i>,
I, 73 vlgg.]

<p class="footnote">[Voetnoot <a name="16.26">26</a>: Proloog v.d. <i>Lekensp.</i>; <i>M.e.V. Heim.</i>, vs. 25 vlgg.; KAUSLER,
<i>Denkm.</i>, III, bl. 215.]

<p class="footnote">[Voetnoot <a name="16.27">27</a>: <i>S. Amand</i>, II, 5333 vlgg.; <i>Tien Plaghen</i>, 30&ndash;33; <i>Sp. der
Zond.</i> I, p. 218.]

<p class="footnote">[Voetnoot <a name="16.28">28</a>: <i>Oudvl. Ged.</i>, III, 105; <i>Tien Plaghen</i>, vs. 43&ndash;44.]

<p class="footnote">[Voetnoot <a name="16.29">29</a>: A.w. vs. 64 vlgg.]

<p class="footnote">[Voetnoot <a name="16.30">30</a>: <i>Licht en Schaduw</i> door SOERA RANA (I. ESSER JR.), bl. 6.]

<p class="footnote">[Voetnoot <a name="16.31">31</a>: A.w. (ed. BRILL), I, bl. 224; Boek X, vs. 40&ndash;151.]

<p class="footnote">[Voetnoot <a name="16.32">32</a>: A.w. I, 113 vlgg., 312 vlgg. Daarbij: <i>Oudvl. Lied. en Ged.</i>,
bl. 270 en <i>Brab. Yeesten</i>, V, 3181 vlgg.]

<p class="footnote">[Voetnoot <a name="16.33">33</a>: DE VREESE, t.a.p. bl. 13.]<a name="537"></a>

<hr>

<h2>WILLEM VAN HILDEGAERSBERCH.</h2>

<p>Een goed voorbeeld van dien invloed vinden wij in de
persoonlijkheid en het werk van den dichter wiens naam hierboven
staat.

<p>Die persoonlijkheid en dat werk vereenigen in zich zooveel
trekken van veertiend'eeuwsche dichters en dichtkunst, zij toonen
ons den invloed der vroegere literatuur zooveel beter dan die
der meeste anderen uit dezen tijd, zij voegen bij dat gemeenschappelijke
en ontleende zooveel eigens&mdash;dat WILLEM VAN
HILDEGAERSBERCH wel aanspraak mag maken op een afzonderlijke
plaats in dit verhaal<a href="#17.1">[1]</a>.

<p>Hij was een spreker gelijk er zoovelen waren, doch die, naar
het schijnt, de overigen in talent overtrof; in allen gevalle is
hij de eenige van wiens werken ons zooveel is overgebleven
en van wien wij ons daardoor eene betrekkelijk zoo volledige
voorstelling kunnen vormen.

<p>Misschien is hij omstreeks het midden der 14<sup>de</sup> eeuw geboren,
en gestorven niet lang na 1408. Vóór 1375 moet hij reeds als
spreker zijn opgetreden. Heeft broodsgebrek hem gedrongen tot
het aanvaarden van dat beroep? Het is licht mogelijk. Mij ten
minste komt het niet onwaarschijnlijk voor dat hij in één zijner
gedichten over zich zelven spreekt waar hij een jonkman over
zijne jeugd laat verhalen: hoewel van matigen rijkdom, leefde
hij als een prins; zijne magen ergerden zich aan zijn gedrag
en rieden hem aan dat leven te laten varen; maar hij stoorde<a name="538"></a>
zich niet aan hen; toen trokken zij de handen van hem af
en het liep mis met hem<a href="#17.2">[2]</a>.

<p>Eerst in 1382 vinden wij in de rekeningen der Grafelijkheid
van Holland gewag van hem gemaakt; uit de wijze waarop hij
daar genoemd wordt: &#8222;WILLEM VAN HILGAERTSBERGHE, <i>enen</i>
spreker" zou men opmaken, dat hij toen nog niet zeer bekend was
aan des graven hof. In het volgend jaar echter schijnt &#8222;Meester
WILLEM de spreker" reeds meer bekend te zijn geworden.
Behalve voor mijn Heer den Grave spreekt hij niet zelden voor
andere &#8222;hoghe heren", maar hij is, zoomin als zijne kunstbroeders,
te grootsch om zes &#8222;nieuwe schilden" aan te nemen
voor een rok en een paar &#8222;Henegouwsche kronen" als drinkgeld.
Met spijs en drank als loon voor kunst is hij niet
zooals zijne mindere gildebroeders tevreden en waar hij geen
kans ziet een zwanepluim rijker te worden, zooals ten huize
van Heer DIRC den Commandeur der Duitsche Orde te Leiden,
daar licht hij zijne hielen.

<p>Evenals andere sprekers en zeggers wacht hij niet altijd op
eigen aandrift, maar vervaardigt ook wel een gedicht over een
opgegeven onderwerp. Zoo schrijft hij op verzoek der abdisse
van Rijnsburg iets over de Tien Geboden<a href="#17.3">[3]</a>.

<p>HILDEGAERSBERCH'S werken geven een kort begrip van een
groot deel der toenmalige literatuur: men vindt er tal van
stichtelijke of zedekundige stukken, een paar dierfabels, een
paar boerden, ook historische gedichten aan de tijdsomstandigheden
ontleend. In zijn werk is de invloed van vroegere auteurs
duidelijk zichtbaar en wij vinden er onderscheidene trekken der
gelijktijdige literatuur in terug. Een geleerd dichter als MAERLANT
of BOENDALE was hij allerminst; Latijn kende hij niet en
zijne boekenkennis zal zich in hoofdzaak wel bepaald hebben
tot den bijbel<a href="#17.4">[4]</a>. Destemeer zal hij zijn voordeel hebben gedaan
met wat de geleerde &#8222;clercken" vóór hem hadden gedicht.<a name="539"></a>
MAERLANT'S werken, o.a. zijne strophische gedichten, zijn
hem niet onbekend gebleven; doch meer had hij te danken
aan het werk van BOENDALE die een paar geslachten ouder
moet zijn geweest dan de Hollandsche spreker. Stukken van
<i>der Leken Spieghel</i> zijn door WILLEM in zijne werken opgenomen.
Zijn verzet tegen de materiëele voorstelling dat &#8222;God
is als een mensch gedaen", zijne eigene voorstelling dat God
&#8222;altemale een gheest" is, herinneren ons ook aan den <i>Lekenspieghel</i>.
BOENDALE'S beschouwing der literaire kunst is door
HILDEGAERSBERCH overgenomen; de verzen:

<p class="quote">Const is die alrehoochste schat
Die men ter werelt ye besat.
</p>

<p>zijn een weerklank van BOENDALE'S hoofdstuk <i>Hoe dichters
dichten sullen</i><a href="#17.5">[5]</a>.

<p>Evenals voor BOENDALE heeft ook voor WILLEM de dierfabel
slechts waarde als voertuig van nuttige leering: &#8222;Zoo
sprac Reynaert, ende hi was vroet"&mdash;daarmede besluit hij
een zijner dierfabels en in een andere waar hij een hond doet
spreken, acht hij zich verplicht den lezer te waarschuwen:

<p class="quote">Niet dat honden yet spreken moghen,
Mar in 't ghelijcke wert vertoghen
Menighe leer tot onser bate<a href="#17.6">[6]</a>.
</p>

<p>Den invloed van MAERLANT meer dan dien van BOENDALE
zien wij in WILLEM'S beschouwing der vrouwen. Bij hem als
bij MAERLANT vinden wij vooral den hoofschen vrouwendienst
die zich vertoont o.a. in regels als deze uit een stuk <i>Vanden
goeden vrouwen</i>:

<p class="quote">Twaer een kaerl onwijs te weten
Off by maten dat uut te meten,
Wat loff den vrouwen toebehoort.<a name="540"></a>
</p>

<p>&#8222;Wat een reyn wijff waerdich is", heeft hij uiteengezet en
ook in andere stukken zijn eerbied voor het vrouwelijk geslacht
betuigd. Die eerbied is zóó groot dat hij eervergeten vrouwen
die zich onder de eerzame mengen, bellen zou willen aanhangen
&#8222;die lude cloncken waer si ghinghen"; op die wijze zou men
zich voor haar kunnen wachten<a href="#17.7">[7]</a>.

<p>Niet alleen door den inhoud, ook door den uiterlijken en
innerlijken vorm zijner poëzie toont WILLEM VAN HILDEGAERSBERCH
zich een kind van zijn tijd. Allegorische personages
als Trouw en Gerechtigheid, Rede als portier, Trouwe
als kastelein, Eer als raadsman en dergelijke komen ook bij
hem voor. Hij bedient zich van tweespraak en &#8222;disputacie",
hij speelt met woorden als <i>beschermen</i> dat tot <i>bescheren</i> wordt,
met <i>vaer</i><a title="[margin: vrees.]"><sup>#</sup></a> en <i>varen</i><a href="#17.8">[8]</a>. Zijne stukken zijn, gelijk zoovele
andere didactisch-lyrische, niet zelden in coupletten verdeeld
en vangen nog al eens aan met eene natuurschildering. De
stof is er op de gewone schoolsche wijze verdeeld in punten,
die achtereenvolgens nauwgezet en degelijk worden behandeld;
reeksen los aaneengeregen sententie's zijn ook bij hem niet
zeldzaam.

<p>Bijna alle gedichten van HILDEGAERSBERCH hebben, de strekking:
invloed ten goede te oefenen op de menschen en de
maatschappij. Wij weten te weinig van de poëzie der overige
sprekers om te kunnen beslissen of hij ook hier als type zijner
soort mag gelden; doch indien de stichtelijke en didactische
lyriek dier dagen grootendeels aan sprekers mag worden toegeschreven&mdash;en
ik zie daartegen geen bezwaar&mdash;dan bevat
WILLEM'S werk ook hier het meest wezenlijke van dat zijner
tijdgenooten.

<p>Overal vinden wij in zijne gedichten die opwekkingen en
waarschuwingen om wel te leven, ten einde zalig te kunnen<a name="541"></a>
sterven; te geven &#8222;metter wermer hant"<a title="[margin: nog bij iemands leven.]"><sup>#</sup></a>, niet gierig te zijn,
de goede keuze te doen tusschen het tijdelijke en het eeuwige,
indachtig te blijven dat wij &#8222;geen <i>morgen</i> hebben", dat wij
allen &#8222;op de lange vaart" moeten. Hij wendt zich tot de hooge
heeren met de bede om recht en billijkheid te betrachten,
klaagt over het onrecht dat zij laten geschieden, waarschuwt
anderen zich niet al te veel met de groote heeren in te laten.
Den rechters houdt hij het ideaal voor oogen van den waarachtigen
rechter: God &#8222;die elken man ghelike recht". Den steden
wijst hij den weg om tot voorspoed te komen: onderling eendrachtig
zijn, geld verdienen, vreemde kooplieden aanmoedigen<a href="#17.9">[9]</a>.

<p>Evenals bij MAERLANT, anders dan bij BOENDALE, is bij
WILLEM het verleden de lichte achtergrond waartegen de gebreken
van het heden scherp uitkomen. Het heden ligt voor
hem in het booze: Reinaert staat aan het roer en Simon<a title="[margin: verpersoonlijking der simonie.]"><sup>#</sup></a> op
de voorplecht. Vroeger was alles zooveel beter; toen werden
Trouw en Gerechtigheid geëerd; nu denkt ieder er slechts aan
zijn eigen kist te vullen. Midden in een of ander verhaal uit
het verre verleden zien wij hem soms plotseling terugkeeren
tot zijn eigen tijd, om dien tegenover het betere verleden te
plaatsen<a href="#17.10">[10]</a>.

<p>Doch het sterke idealisme dat den onafhankelijken MAERLANT
zóó forsch deed spreken, missen wij in HILDEGAERSBERCH
die leven moest van het publiek. De zorg voor het
dagelijksch brood hing den armen spreker als een kluister aan
het been. Hij moet oppassen niet te veel te zeggen, of hij zal
het voelen in zijne beurs, ja in zijn maag:

<p class="quote">Want een dichter moet hem hoeden
Voer den ghenen diet sullen horen,
Dat sijs<a title="[margin: zij het.]"><sup>#</sup></a> in nide noch in toren
Niet en nemen dat hi maect.<a name="542"></a>
</p>

<p>Hoe nederig vraagt hij de heeren om wat geduld; het moge
hun toch niet te lang vallen als zij goede leering hooren!
Zijnerzijds belooft hij maat te houden:

<p class="quote">Een dichter die hem wel verstaet,
Dien dicht niet al sijns selfs begheren.
</p>

<p>Niet te lang, &#8222;dat heeft men gaern ter heren hove," en daaraan
zal hij zich ook maar houden<a href="#17.11">[11]</a>. Vandaar in zijne gansche
houding tegenover zijn publiek iets slaps en zwaks. Het
hoogste waartoe hij het in dezen brengt, is zachte ironie die
in haar soort vooral voor dien tijd verdienstelijk is:

<p class="quote">Waerom souden wy trueren yet?
Sint God die werelt werden liet,
So ne was sy nye so wel te vreden.
Die paeus die leeft by goeden reden
Om te dienen onsen Heer
</p>

<p>al het volk leeft deugdzaam, in de omgeving van den paus
kent men geen afgunst en hebzucht, bisschoppen en prelaten
zijn rechtschapen waar men komt&mdash;meer zal ik er niet van
zeggen.

<p>Doch ironie is bij WILLEM, en over het algemeen in de
middeleeuwsche literatuur, betrekkelijk schaarsch. Gewoonlijk
tracht ook deze leerdichter zijn publiek rechtstreeks te overtuigen;
doch van hoe weinig idealisme getuigen doorgaans zijne gelijkvloersche
argumenten. De tien geboden moet men houden.
Waarom? Men leeft langer en heeft veel minder te doorstaan
dan zij, die ze overtreden; die overtreders immers worden zelden
oud, hunne zorgeloosheid kost hun het leven of maakt hen
jichtig en lam. Met &#8222;wychelinge"<a title="[margin: de zwarte kunst.]"><sup>#</sup></a> moet men zich niet afgeven:
zij brengt geen voordeel aan. Één God moet men aanbidden;
men kan immers &#8222;met minre arbeide" één God aanbidden<a name="543"></a>
dan vele? God moet men &#8222;te vriend houden" en eenvoudig
weg gelooven dat Hij, onze Heer van den hemel, is één God
en drie personen&mdash;&#8222;daer comt men by ten hoghen loon."
Hebt gij verdriet, toon dat dan niet in uw uiterlijk: uwe vijanden
zouden er in groeien. De heeren mogen hunne onderdanige
schapen wel scheren, maar het vel moeten zij hun laten;
dan kan er immers nieuwe wol op groeien! Wat overigens
het onrecht betreft, dat moet men verdragen en zachtkens
terecht trachten te brengen. Al deed de heer nog zooveel
kwaad, zijne onderdanen moeten steeds

<p class="quote">         smeken ende nygen<a title="[margin: vleien en buigen.]"><sup>#</sup></a>
Om hoers heren hulde<a title="[margin: gunst, genegenheid.]"><sup>#</sup></a> te crigen.
</p>

<p>WILLEM ziet wel dat de Kerk in zijne dagen van den rechten
weg is afgedwaald en dat vele priesters niet deugen; doch
de leeken moeten er zich maar niet te zeer aan ergeren en
slechts letten op wat de priesters hun <i>leeren</i>; er kan wel goed
zaad gestrooid worden uit een slechten korf<a href="#17.12">[12]</a>.

<p>Dat de roeping van den dichter is vóór alles: priester der
waarheid te zijn, hadden MAERLANT en BOENDALE WILLEM
VAN HILDEGAERSBERCH geleerd; hij heeft getracht die leer in
praktijk te brengen, doch zijn beroep kwam telkens met zijne
roeping in strijd. &#8222;De waarheid wil niet gehoord zijn" dat
was meer dan eens zijn droeve ervaring, en de omstandigheden
dwongen hem daarin te berusten. Echter bracht die
berusting hem niet tot lijdelijk stroomaf drijven; hij bleef roeien
met de riemen die hij had. Ik zal leeren dicht bij het wit te
schieten, niet het wit zelf te treffen, zegt hij in het gedicht
<i>van den coninc van Poertegael</i>. Maar zijn eerlijk eenvoudig
hart, verdeeld tusschen ideaal en werkelijkheid, blijft droevig
gestemd:<a name="544"></a>

<p class="quote">Hoe sal ic dan, arme oude,
Die gaerne die waerheit spreken soude,
Der heren gunst of hulde verwerven?
</p>

<p>In die verdeeldheid, in die droevige stemming is hij waarschijnlijk
blijven verkeeren tot zijn dood.

<p>Hij had de Fortuin gezocht oost en west, maar nooit gevonden.
Doch al was zijn voorspoed naar de wereld gering,
hij wilde zijn loon verwachten van God, zijn lijden geduldig
dragen. Had het sprekerswerk hem geen stoffelijke winst gebracht,
ook den invloed, door hem als dichter geoefend,
schatte hij gering. Wat werkt al ons dichten en verzinnen uit?
vraagt hij ergens, en met lichten spot antwoordt hij zelf: de
menschen worden tegenwoordig zóó deugdzaam, dat matiging
en billijkheid in hen blijven als in bodemlooze vaten. Elders
klinkt het zonder spot en mismoedig:

<p class="quote">Oft al om niet is dat ic doe,
Wat sel dan arbeit onderstaen?<a title="[margin: Waartoe mij dan moeite gegeven?]"><sup>#</sup></a>
</p>

<p>Hij gaat zijn leven als spreker nog eens na: hoeveel schoone
&#8222;exempelen" heeft hij voor de heeren gesproken; al zijn verzen
spraken van rechtvaardigheid en eer te betrachten; hoe liefelijk
men treedt op het pad naar den hemel&mdash;hoe vuil het pad is
dat ter helle voert. Maar weinig hebben de menschen er zich
om bekommerd; zij hebben den achterkant naar voren gekeerd

<p class="quote">Dus clop ic veel an doofmans deur;
Al roep ic lude, en mach niet in.
</p>

<p>Zijne tijdgenooten zijn gestorven of verdwenen, hij zelf wordt
vergeten, zijne ledematen gaan hem begeven, hij hoort het
vesperklokje luiden. Zelf is hij moede en verlangt naar rust.
Eindelijk komt de man "met het witte kleed",.die niemand
spaart, ook hem halen. In April 1409 kocht graaf WILLEM VI<a name="545"></a>
een boek &#8222;dairin stonden vele schoonre sproken, die Willem
van Hillegairtsberge gemaeckt hadde"; dat zal wel de voornaamste
nalatenschap van onzen spreker geweest zijn<a href="#17.13">[13]</a>.

<p>Die nalatenschap zou er misschien anders hebben uitgezien,
indien zijn talent zich onder gunstiger omstandigheden had
kunnen ontwikkelen. Want eenig talent had WILLEM VAN
HILDEGAERSBERCH wel. Zijne vergelijkingen zijn niet zelden
aardig gevonden; zoo b.v. die van de stichtelijke woorden,
die langs de meeste kerkgangers afglijden als hagelsteenen
langs de kleeren. Hoe goed van waarneming is dat huiselijk
tooneeltje, waar wij middeleeuwsche huisvrouwen aan het
spinrokken zien, terwijl de jonge kuikens met de klokhen om
haar heen in de zon loopen. De vergelijking van het leven bij
een zeereis is ook verdienstelijk uitgewerkt<a href="#17.14">[14]</a>.

<p>Vertellen kan WILLEM ook wel; dat blijkt ten deele uit zijne
fabels en de sproke <i>van Sinte Gheertruden min</i>, maar vooral
uit de twee boerden <i>van het gestolen varken</i> en <i>van den Monnik</i><a href="#17.15">[15]</a>.
Welk een levendigheid en gang is in die verhalen, al worden
zij hier en daar vertraagd door de zucht tot leering en vermaning;
welk een talent van waarnemen en voorstellen; welk een
blijkbaar welbehagen ook in de behandelde stof! De door den
duivel bedrogen monnik vooral is kostelijk! Aan zin voor
echten volkshumor paarde deze spreker een loffelijk vermogen
van waarneming. Dat vermogen toonde hij in zijne verhalen;
hij toont het ook waar hij anderer of eigen gemoedsleven afbeeldt.
Hoe juist heeft hij die zwakke en zorgelooze menschen gezien,
die zich geene behagelijke zonden willen ontzeggen en denken:
als wij ouder worden zal onze zinnelijkheid vanzelf wel afnemen
en onze &#8222;nature vercouden". HILDEGAERSBERCH heeft het eerst
de verveling van den traag voortkruipenden tijd beseft en in
woorden gebracht:<a name="546"></a>

<p class="quote">Als my die tijt verlanghen dede,
So had ic ziecte ende onghevoech,
Ic hoorde wat die clocke sloech,
Die tijt, die ghinc van ure tot uren<a href="#17.16">[16]</a>.
</p>

<p>Meer dan een zijner kleinere stukken mag bevallig worden
genoemd. Zoo b.v. dat gedicht op het scheiden, dat aanvangt:

<p class="quote">Ic heb op<a title="[margin: tegen.]"><sup>#</sup></a> scheyden horen spreken,
Dattet vroechde mochte breken
Onder tfolc, verre off naer,
Die uut dier nature beke
Mit ghenoechten soude leken,
En dede<a title="[margin: indien er niet was.]"><sup>#</sup></a> der argher nyders schaer,
Die menichwerve binnen der weken
Goet gheselscap doen versteken,
Die liever bleven tsamen daer,
Al moeten si scheiden ane vaer<a title="[margin: zonder vrees.]"><sup>#</sup></a><a href="#17.17">[17]</a>.
</p>

<p>Ook is er in zijne poëzie hier en daer iets persoonlijks, dat
ons in een middeleeuwsch dichter door zijne zeldzaamheid treft
en dat wij vóór dezen slechts een enkelen keer hebben aangetroffen
bij MAERLANT, waar hij zijne grijze haren in den spiegel
ziet. Ik heb het oog o.a. op een reeds vroeger vermeld stuk,
dat wel een van des dichters laatste zal zijn:

<p class="quote">Ic bin al moede, ic wil gaen rusten;
Van des mi wilen<a title="[margin: vroeger.]"><sup>#</sup></a> plach te lusten
Des wordic sat, en weet niet hoe.
              enz.<a href="#17.18">[18]</a>
</p>

<p>Ook op de inleiding van het gedicht <i>Van Ghilden</i>, waar hij
op zoo naïeve wijze getuigt hoe onzeker en schroomvallig hij
zich gevoelt door zijn gemis aan kennis en ontwikkeling. Altijd<a name="547"></a>
is hij bang in strijd te komen met &#8222;die scrifture", wanneer hij
iets gemaakt heeft. Die &#8222;anxte zwaer" voor de wijsheid, die in
geschriften ligt opgetast, benauwt hem, drukt op zijn denken
en zijn verbeelding, als het net op een vogel. Denkt hij over
iets na, dan schiet hem tevens te binnen dat dit alles misschien
lang en breed in een of ander geschrift te vinden is:

<p class="quote">Want die clergie<a title="[margin: de geleerden.]"><sup>#</sup></a> is so subtijl:
Daer ic om peynse lange wijl,
Dat vinden sy varinc<a title="[margin: schielijk.]"><sup>#</sup></a> inder scrift;
Dit doet dat ic met anxten dicht.
Anxte die heeft my veel becoort,
Als ic dichte of brenghe voort
Enigherhande hoghe sake<a href="#17.19">[19]</a>.
</p>

<p>In die stemming moet hij dikwijls verkeerd hebben en het
behoeft geen betoog dat zijne poëzie daaronder geleden heeft.
De boerde <i>van den Monnik</i> en, in mindere mate, die <i>van het
gestolen varken</i> toonen ons wat hij kan, indien hij zich durft
laten gaan; doch vermoedelijk zal hij zelf deze stukken niet
hoog hebben gesteld. Opmerkelijk is het, wat er onder
zijne handen wordt van de fraaie geestelijke romance <i>van
Sinte Gheertruut</i><a href="#17.20">[20]</a>. WILLEM'S bewerking heeft meer dan
driemaal den omvang van de romance; in dichterlijke waarde
echter overtreft het lied van den volksdichter de sproke van
den spreker: de eerste is een werk van verbeelding, de
laatste hoofdzakelijk verstandswerk. Het is er HILDEGAERSBERCH
van den aanvang af om te doen, zijnen hoorders de
beteekenis van de Sint-Geerteminne uit te leggen; ook andere
deelen der stof wenscht hij voor het verstand zijner hoorders
aannemelijker te maken, zoo b.v. de reden waarom SINTE
GHEERTRUUT juist tot SINT JAN zich zoozeer aangetrokken voelde.
Het gansche verhaal trouwens geeft hij aan zijn publiek ter leering:<a name="548"></a>

<p class="quote">By desen <i>exempel</i> moochdi leren,
Dat hem nyemant en laet bedrieghen.
</p>

<p>en hij verzuimt niet zich meer dan eens tot zijne hoorders te
richten met een stichtelijke waarschuwing of opwekking.

<p>De ridder in de sproke is, evenals zijn maker, iemand in
wien het verstand overheerscht, die redeneert, en, waar hij
eens onverstandig handelt, daarover door den dichter berispt
wordt: &#8222;Doe en dede hi niet als die vroede." Hij gevoelt wel
liefde voor SINTE GHEERTRUUT, doch het is hoofsche liefde:

<p class="quote">Ghestade te bliven in horen dienst
Sonder enich dorperheit;
</p>

<p>De ridder in het volkslied is een type van gewone menschelijkheid;
hij houdt van eten en drinken en tournooien en ledigt
den beker tot den bodem; hij kan zijn hartstocht voor de schoone
non tenauwernood bedwingen: als hij haar in het klooster eens
niet mag zien of spreken, vreest hij dat zijn hart breken zal.

<p>Uit verbeelding en hartstocht ontstond in het lied de poëzie
die uit de sproke geweerd is door zucht tot leering en stichting.
Nergens blijkt dat zoo duidelijk als bij het eerste afscheid van
den ridder, wanneer hij al zijn goed in den dienst van SINTE
GHEERTRUUT heeft verteerd. De overeenkomstige deelen van
beide gedichten volgen hieronder:

<table>
<tr><td><p class="quote">             <i>Lied</i> (c. 10&ndash;14).

Drie jaer lanc heeft die ridder dit
                      [ghepleghen,
Des so en heeft hi niet behouden:
Sijn schat ende sijn goet heeft hem
                 [altemael begheven,
Des hadde die ridder also groten rouwe.
&#8222;Adieu, goet lief ende blijft ghesont,
&#8222;Adieu, ende ic moet immer van u
                                [scheiden!
&#8222;Die wech en is mi niet becant,
&#8222;Te dwalen aen gheenre wilder heiden.

&#8222;Och, lacy, god, het is altemael verloren:
&#8222;Wat coste dat ic daaraen hebbe geleit!
&#8222;Hadde ic dat so wel gheweten te voren,
&#8222;Ic woude van der joncfrouwen hebben
                           [ghescheiden."

Dus is die ridder uutghestreken
In eenre duustre avontstont,
Hi is gaen dwalen aen gheenre wilder
                                  [heiden,
Die wech en was hem onbecant.

Doe dat quam omtrent der middernacht,
Druc ende liden so ghinc den ridder an,
Die viant<a title="[margin: de duivel.]"><sup>#</sup></a> die hadde
               [hem also schier verwracht,
Hi stont gheschapen of dat waer een man.</p></td>
<td><p class="quote">          <i>Sproke</i> (vs. 148&ndash;170).

Daer nae wart hi des ghevens mat,
Want sinen staet die quam ten
                            [ende.
Doe was die ridder in ellende,
Ende hi en wiste hem ghenen raet:
Dat dede, hi most sijn hoghe staet<a name="549"></a>
Dalen laten aen sinen danck.
Doe wort sijn hope al te cranck,
Ende hi dochte in sijn moet:
&#8222;Al creghe ic dese joncfrou goet,
&#8222;Ic en mochtse niet in eren
                          [houden,
&#8222;Waer op so willic mi verhouden
&#8222;Off verstroyen tenighen tijden?"
Doe most die ridder sorghe lyden,
Des hi onghewone was
Daer te voren, als ic las.
Ende als hi stont in dit ghepeyns
Ende dochte harwaert ende
                          [gheyns,
Doe quam die bose tot hem
                          [ghegaen
Ende was recht als een man
                         [ghedaen.
So wye dat in wanhope sy,
Daer is die vyant gheerne by;
Want hy en<a title="[margin: hem.]"><sup>#</sup></a> dan best
                    [becoren mach,
So poecht hire om nacht ende dach.</p></td></tr></table>

<p>Maar ook elders in de beide gedichten: het sluiten van het
contract met den Booze, het drinken van den beker van Sint-Geerteminne,
de tweede samenkomst van den ridder met den
duivel zien wij dergelijke tegenstellingen als in de boven
medegedeelde stukken. Opmerkelijk is ook, dat bij die tweede
samenkomst in het volkslied SINTE GHEERTRUUT, blijkbaar
onzichtbaar voor den ridder achter hem te paard gezeten,
den Booze ontzag inboezemt. HILDEGAERSBERCH die dit voor<a name="550"></a>
eene heilige minder passend zal hebben gevonden, maakt er
geen gewag van.

<p>De indruk, dien WILLEM VAN HILDEGAERSBERCH'S persoon
en werk ten slotte bij ons achterlaten, heeft iets droevigs: een
dichter van eenig talent die gaarne zijne roeping als dichter
zoo goed mogelijk zou vervullen, daarin belemmerd of verhinderd
door den dwang van zijn beroep; dien de ontwakende
wetenschap schroomvallig maakt, zoodat hij zich niet durft laten
gaan; die zich verplicht acht, echte poëzie waar hij die bij een
ander vindt, weg te werken voor leering en stichting; die
scheidt uit dit leven in de neerdrukkende overtuiging dat hij
tevergeefs heeft geleefd.

<p>Echter, ook zóó is hij den geschiedschrijver lief als een
merkwaardig type van de dichters der 14<sup>de</sup> eeuw; merkwaardig
ook als vertegenwoordiger der kleine Hollandsche volkseenheid
waartoe hij behoorde. Stond MELIS STOKE nog vijandig tegenover
de Vlamingen&mdash;deze Hollander vond zijne voorname leermeesters
in den Vlaming MAERLANT en den Brabander BOENDALE.
In HILDEGAERSBERCH'S werk zien wij voor het eerst
dien ontwikkelenden invloed, door het Zuiden op het Noorden
geoefend, waarvan wij ook in het vervolg van dit werk meermalen
zullen gewagen.<a name="551"></a>

<hr>

<h3>AANTEEKENINGEN</h3>

<p class="footnote">[Voetnoot <a name="17.1">1</a>: Ik verwijs hier natuurlijk vooral naar de uitgaaf zijner werken
door BISSCHOP en VERWIJS en de uitstekende Inleiding daarop; voorts
naar hetgeen JONCKBLOET over hem heeft medegedeeld en het degelijk
overzicht van Dr. TE WINKEL. Fragmenten van zijn werk zijn medegedeeld
in <i>jahrbuch d.V.f.N. Sprachf.</i>, XII, 106; XV, 39 flgg.]

<p class="footnote">[Voetnoot <a name="17.2">2</a>: <i>Ged.</i>, bl. 127.]

<p class="footnote">[Voetnoot <a name="17.3">3</a>: Zie de rekeningposten medegedeeld in de Inleiding op de <i>Gedichten</i>,
bl. VII-VIII. De plaatsen waar WILLEM zich bepaaldelijk richt tot
de <i>heren</i> o.a. bl. 16, 23&ndash;24; 18, 224; 18, 1 vlgg.; 105, 127&ndash;8;
109, 167; 111, 168; 133, 94 vlgg.; 142, 14&ndash;18; 166, 224; 183, 115;
216, 257. <i>Van den X Gheboeden</i> op bl. 12 der <i>Gedichten</i>.]

<p class="footnote">[Voetnoot <a name="17.4">4</a>: <i>Ged.</i>, bl. 45, 32&ndash;34; 71, vs. 14&ndash;17; 155, 153&ndash;4.]

<p class="footnote">[Voetnoot <a name="17.5">5</a>: <i>Ged.</i>, bl. 173, 131&ndash;2.]

<p class="footnote">[Voetnoot <a name="17.6">6</a>: <i>Ged.</i>, bl. 21, 82; 90, 68 vlgg.]

<p class="footnote">[Voetnoot <a name="17.7">7</a>: <i>Ged.</i>, p. 73, n<sup>o</sup>. 34; 195, 38&ndash;42; p. 240 (n<sup>o</sup>. 114). Over den
invloed van MAERLANT zie de Inleiding tot de <i>Stroph. Ged.</i> (edd.
FRANCK en VERDAM), p. LXXXIX.]

<p class="footnote">[Voetnoot <a name="17.8">8</a>: <i>Ged.</i>, bl. 205, 104 vlgg.; 183, 220; 25, vs. 65&ndash;7; 71, 25 vlgg.;
149, vs. 46.]

<p class="footnote">[Voetnoot <a name="17.9">9</a>: Vgl. o.a. <i>Ged.</i>, 3, 202; 13, 85 vlgg.; 14, 18; 24, 272; 61,
5&ndash;8; 107, 18; 156, 77&ndash;78; 248, 126; 18, 224; 23, 107; 40, 48; 139,
61; 96, 104; 120, 73; 4, 90; 4, 115; 5, 139&ndash;141.]

<p class="footnote">[Voetnoot <a name="17.10">10</a>: <i>Ged.</i>, 25, 8; 36, 12&ndash;25; 135, 104; 205, 80; 19, 92; 54, 123;
55, 190; 146, 290&ndash;2.]

<p class="footnote">[Voetnoot <a name="17.11">11</a>: <i>Ged.</i>, 164, 26; 109, 149 vlgg.]

<p class="footnote">[Voetnoot <a name="17.12">12</a>: <i>Ged.</i>, bl. 40 (n<sup>o</sup>. XIX <i>Van Mer.</i>); 7, 80; 7, 126; 49, 56; 101,
73; 222, 22; 238, 120; 239, 161; 4, 61; 16, 23; 111, 17; 113, 193.]

<p class="footnote">[Voetnoot <a name="17.13">13</a>: Opvatting zijner taak als dichter vgl. <i>Ged.</i>, 16, 1; 45, 18&ndash;20;
53, 1; 66, 9&ndash;10; 169, 10&ndash;23; 247, 5&ndash;7. Over zijn zwerven en zijn
tegenspoeden, bl. 183 (<i>Van der Avontuer</i>); invloed zijner poëzie:<a name="552"></a>
<i>Ged.</i>, 226, 17&ndash;21; 236, n<sup>o</sup>. 111. Laatste jaren en dagen: bl. 66,
vs. 9&ndash;10; 183, 1&ndash;8; 236, n<sup>o</sup>. 111; 239, n<sup>o</sup>. 113; 249, n<sup>o</sup>. 119.
Voorstelling van den Dood als een man in het wit gekleed, bl. 201,
121-'2; 202, 213-'6. Nalatenschap <i>Inleid.</i> tot de <i>Ged.</i>, IX.]

<p class="footnote">[Voetnoot <a name="17.14">14</a>: <i>Ged.</i>, 2, 116&ndash;117; 31, 109&ndash;132; 245, 137&ndash;150.]

<p class="footnote">[Voetnoot <a name="17.15">15</a>: De stof der eerste boerde vindt men ook in het Fransche
fabliau <i>du Boucher d'Abbeville</i> (Recueil de Fab. van Montaiglon et
Raynaud, III, 227); de stof der tweede heb ik elders niet teruggevonden.]

<p class="footnote">[Voetnoot <a name="17.16">16</a>: <i>Ged.</i>, 242, 36.]

<p class="footnote">[Voetnoot <a name="17.17">17</a>: <i>Ged.</i>, bl. 116.]

<p class="footnote">[Voetnoot <a name="17.18">18</a>: <i>Ged.</i>, bl. 236.]

<p class="footnote">[Voetnoot <a name="17.19">19</a>: <i>Ged.</i>, bl. 117; vgl. ook vs. 16 &#8222;mit anxten zeer bevaen" en
vs. 20, 23.]

<p class="footnote">[Voetnoot <a name="17.20">20</a>: In <i>Het Lied in de Middeleeuwen</i>, bl. 605 vlgg. is door mij
aangetoond dat er eene betrekking moet bestaan tusschen beide
gedichten (vgl. bl. 616&ndash;617). Alles pleit er voor aan te nemen, dat
het volkslied het oorspronkelijke zal zijn, dat door HILDEGAERTSBERCH
is omgewerkt. Het is ook opmerkelijk, dat wij juist in dit gedicht
van H. de vermelding van eene bron vinden in vs. 162: &#8222;als ic las."]<a name="553"></a>

<hr>

<h2>DIRC POTTER.</h2>

<p>Naast het werk van HILDEGAERSBERCH plaatsen wij dat van
DIRC POTTER als een ander type van veertiend'eeuwsche
dichtkunst.

<p>POTTER, een Hollandsch edelman, diende eerst graaf ALBRECHT,
later WILLEM VI, daarna Vrouwe JACOBA als secretaris.
In die hoedanigheid vergezelt hij zijne meesters op reis en
wordt ook wel met zendingen belast; een tijd lang vervult hij
den post van baljuw van den Haag. Voor zijne getrouwe diensten
wordt hij door Graaf WILLEM beloond met de hofstede ter Loo
in het ambacht van Voorburg, waar een paar eeuwen later een
andere secretaris van Hollandsche vorsten zich een buitenverblijf
zou stichten.

<p>Toen hij in 1428 gestorven was, bleef JACOBA zijne goede
diensten in dankbare gedachtenis houden; de zoon van den
trouwen dienaar, GERRIT POTTER VAN DER LOO, zag het erf,
hem door zijn vader nagelaten, met nog vijftien morgen lands
vergroot<a href="#18.1">[1]</a>.

<p>In zijne jonge jaren, aldus vertelt POTTER zelf ons, werd
hij met een geheime zending naar Rome belast. Hij bleef er
langer dan een jaar. Overviel hem bij wijlen de melancolie&mdash;zou
het geen heimwee zijn geweest?&mdash;dan ging hij wandelen
langs een stroomend water. Daar verschijnt hem vrouw Venus
die hem opwekt in een gedicht &#8222;den loop der minne" te beschrijven,
opdat ridders, edele vrouwen en schildknapen daaruit
mogen leeren wat liefde en minne is. Aan die opwekking gaf<a name="554"></a>
hij gehoor en schreef het werk, dat door hem zelven <i>der
Minnen Loop</i> is genoemd<a href="#18.2">[2]</a>. Mogen wij POTTER'S voorstelling
van zaken naar de letter opvatten, dan had hij, toen hij zijn
gedicht schreef, met de liefde afgerekend. Zelf had hij meer
last dan lust van haar gehad: &#8222;wat hij jaagde, bleef ongevangen";
den zoeten drank had hij nooit gedronken<a href="#18.3">[3]</a>. Nu wilde hij
jongeren met zijne ervaring van dienst zijn, hun het rechte
pad wijzen, hen waarschuwen voor het kwade.

<p>Doch van welken aard zijne beweegredenen ook mogen geweest
zijn, in allen gevalle moet zijn werk worden aangeduid
als een <i>leerdicht</i>. De woorden <i>leer</i> en <i>leeren</i> vloeien hem telkens
uit de pen: &#8222;had hij maar gedacht aan zijne leer!" zegt
hij van een ongelukkigen minnaar, die niet op zijne hoede is
geweest en ten gevolge daarvan met een hamer &#8222;opten cop"
werd geslagen, zoodat hij nooit meer een minnebrief schreef.
&#8222;Denkt maar aan deze leer!" zegt hij tot de minnenden, &#8222;dan
dwaalt gij niet van het rechte pad af." Een minnaar moet <i>leeren</i>;
vóór alles moet hij geduld leeren: vrouwen zijn veranderlijk,
haastigheid is nooit goed, en dan: de boom valt immers niet
met den eersten slag?

<p>In overeenstemming met het karakter van het leerdicht heeft
POTTER zijn werk verdeeld in vier boeken, die achtereenvolgens
handelen over dwaze, goede, ongeoorloofde en geoorloofde
liefde. In de goede reine liefde onderscheidt hij weer vier
graden, zooals de mystieken die in de goddelijke liefde
aannamen. De inhoud dier boeken bestaat in tal van meer of
minder bekende liefdesgeschiedenissen, telkens besloten met een
les of eene waarschuwing; niet zelden ook gaat een of andere
algemeene zedekundige stelregel vooraf en dient het dan volgend
verhaal als &#8222;exempel". Tusschen <i>der Minnen Loop</i> en
een leerdicht als <i>De Spiegel der Zonden</i> is dus alleen dit verschil,
dat de liefde hier de plaats der hoofdzonden inneemt en dat<a name="555"></a>
de &#8222;exempelen" in het eerste werk meer plaats beslaan dan in
het laatste. Ook de neiging tot spreuken en spreekwoorden en
wendingen als: &#8222;kinder mijn", &#8222;salighe wiven", &#8222;lieve vrienden"
ontbreken hier niet. Dat deze leerdichter slecht te spreken is
over den &#8222;scalken vos Reynaert", kan ons niet verwonderen<a href="#18.4">[4]</a>.

<p>Evenals de overige leerdichten is ook <i>der Minnen Loop</i> een
vrucht vooral van lectuur. De secretaris der Beiersche graven
van Holland was een groot lezer, zooals hij zelf ons meer dan
eens vertelt. De Godheid contempleeren, dat liet hij den theologen,
de medici mochten zich moeien met hetgeen den zieken
te pas komt, de wetgeleerden met hunne codices en digesten&mdash;&#8222;poëten
ende historiën zanck" dat was wat hem smaakte.
Vrouw Venus zelve wekt hem dan ook op, allerlei liefdesgeschiedenissen
in zijn geheugen terug te roepen om ze aan
anderen opnieuw te vertellen.

<p>Tal van verhalen, aan OVIDIUS' <i>Heroïdes</i> en <i>Metamorphosen</i>
of aan den Bijbel ontleend, zijn door POTTER in zijn werk
gevlochten: <i>Pyramus en Thisbe</i>, <i>Hero en Leander</i>, <i>Phoedra en
Hippolytus</i>, <i>Ahasverus en Vasthi</i>, <i>David en Michol</i>, <i>Jacob's
dochter Dina</i> zijn eenige der meest bekende. Ook van elders
heeft hij zijne stoffen ontleend; hij kent blijkbaar het werk van
den Duitschen &#8222;minnesinger" NEIDHART VON REUENTAL (&#8222;Heer
Nytert van Ruwendael"), den roman <i>van Tristan en Isolde</i> en
WOLFRAM VON ESCHENBACH'S <i>Titurel</i>; ook de romans <i>van
Malegijs</i> en <i>van Parcival</i> en eene novelle als die <i>van Griseldis</i>,
hier onder den naam <i>van Orphaen en Lympiose</i><a href="#18.5">[5]</a>). POTTER
is zoozeer vervuld van zijne literaire herinneringen, dat hij
soms een beroep doet op de lectuur van zijn publiek. In het
verhaal <i>der Borchgravinne van Vergi</i> dat ook door hem in zijn
werk is opgenomen, zegt hij tot zijn lezers of hoorders:

<p class="quote">Dat hebdi lichte ghelesen mee.<a name="556"></a>
</p>

<p>De heldin van een zijner verhalen, PERNELLA, leest in een
of ander geschrift dat men in een liefdesbetrekking goeden
dienst kan hebben van een vertrouweling; eerst die mededeeling
brengt haar op de gedachte zich te verzekeren van de hulp
eener kamenier. Aan het slot van zijn werk verzuimt POTTER
niet, de eerbare vrouwen eraan te herinneren dat de dichters,
zooveel over haar geschreven hebben<a href="#18.6">[6]</a>.

<p>Het is begrijpelijk, dat in het werk van een auteur die
zooveel las, zich de invloed der vroegere literatuur vertoont;
dat denkbeelden en opvattingen, langzamerhand door de
literatuur tot gemeen goed geworden, in zijn werk worden
aangetroffen.

<p>De kleurensymboliek die wij hier en daar in <i>der Minnen
Loop</i> vinden; het ontstaan van een dichtwerk uit eene &#8222;fantasie"
waarin de dichter eene verschijning ziet; eene &#8222;vraghe" door
den auteur aan zijn publiek gesteld, en die hij zelf niet kan
&#8222;solveren"; het noemen van zijn naam in de aanvangsletters
der slotregels van zijn gedicht&mdash;dat zijn altemaal trekken die
wij ons uit de poëzie vóór POTTER herinneren<a href="#18.7">[7]</a>.

<p>De gansche voorstelling der liefde als een &#8222;verband der
herten" herinneren wij ons reeds uit den <i>Wapene Martijn</i>. En
waar wij POTTER met nadruk hooren beweren dat alle verschil
van stand voor de liefde moet wijken en met blijkbare instemming
vermelden dat de gemaal van LYMPIOSE deugd boven
afkomst stelde, zouden wij ook daar niet aan MAERLANT'S
invloed moeten denken?

<p>Eene herinnering aan HILDEGAERSBERCH vinden wij misschien
in POTTER'S klacht over zijn vijand &#8222;die avontuyer", die hem
in de minne altijd ongunstig was geweest. BOENDALE'S invloed
zien wij in de gelijkstelling van leeken en geestelijken; die wij
aantreffen in deze regels:<a name="557"></a>

<p class="quote">Elck dient bijsonder sinen God:
Soe wael dient Gode Hein ende Han<a title="[margin: Jan, Piet en Klaas.]"><sup>#</sup></a>,
Ghelijck doet een begheven man<a title="[margin: kloosterling.]"><sup>#</sup></a>,
Al staet die een in hogher scouwe.
</p>

<p>Ook in POTTER'S verheffing van het huwelijk boven den
ongehuwden staat en in zijn onderscheiding van <i>vrouwen</i> en
<i>wiven</i> mogen wij staaltjes van BOENDALE'S invloed vermoeden<a href="#18.8">[8]</a>.

<p>Het spreekt vanzelf, dat in het laatste geval behalve met
BOENDALE'S invloed rekening moet gehouden worden met den
ganschen tijdgeest; immers ook in dit onderscheid openbaarde
zich die vrouwendienst die zulk een gewichtig aandeel heeft
gehad in de gemoedsontwikkeling der moderne volken.

<p>Het loont de moeite na te gaan, hoe die vrouwendienst door
dezen Hollandschen edelman is opgevat, wat hij daaruit heeft
overgenomen en in hoever zijn oorspronkelijk wezen daardoor
ongewijzigd is gebleven.

<p>Met DIEDERIC VAN ASSENEDE en zoo menig ander hoofsch
dichter van vroegeren tijd is POTTER het eens, dat geen recht
begrip van liefde kan wonen in &#8222;rude menschen van grover
aert": boeren, visschers, slagers, smeden, spitters en delvers,
monniken, schippers en allerlei ambachtslui zijn nooit door de
liefde ten verderve gevoerd. Toch maakt hij ééne uitzondering
en wel voor hen &#8222;die van naturen edel sijn" en die hij plaatst
nevens de lieden &#8222;van goeder gheboort". Hij kan zich wel
voorstellen dat een minnend paar waant in het bezit te zijn
van &#8222;een graal van zaligheid". Minachtend laat hij zich uit
over huisbakken jongens die te dikhuidig zijn om de liefde te
begrijpen. Overal houdt hij in zijn werk de eer hoog. Zijn
kieschheidsgevoel is reeds vrij ontwikkeld: bij verhalen als dat
van PASIPHAË en van VIRGILIUS' wraak op een meisje dat hem
in een mand ten toon had gesteld, schaamt hij zich voor zijne<a name="558"></a>
hoorderessen of lezeressen en verontschuldigt zich over zulke
mededeelingen. Ook heeft hij een goeden dunk van de vrouwen
zijner dagen; hij twijfelt er niet aan dat men er onder de
eerbare goede vrouwen nog wel zou vinden die voor hare
mans zouden willen sterven<a href="#18.9">[9]</a>. Maar niet zoozeer is hij in
bewondering voor de vrouwen of hij blijft indachtig dat zij
toch menschen zijn en veranderlijke menschen, die wel eens
&#8222;neen" zeggen als zij &#8222;ja" meenen. De vrouw moet &#8222;heer" zijn
en de man &#8222;knecht"&mdash;ja, zegt POTTER, dat geldt voor de
rechtbank der liefde, maar in het huwelijk is het iets anders:
&#8222;daer sal die man een voocht<a title="[margin: de baas.]"><sup>#</sup></a> wesen".

<p>Al die liefde en vrouwendienst is heel mooi, maar ten slotte
staat toch de huwelijksliefde het hoogst. In overeenstemming
daarmede handelt het tweede boek dat verreweg het omvangrijkst
is, over de &#8222;goede reine minne"; het derde, verreweg het
kleinste, over de ongeoorloofde liefde<a href="#18.10">[10]</a>.

<p>In zulk eene beschouwing van vrouwen en vrouwendienst
kon bezwaarlijk plaats zijn voor eenig medegevoel met den
hartstocht. Eene liefde als die van MEDEA, DIDO, HELENA,
ARIADNE, rangschikt POTTER dan ook onder de &#8222;gecke minne".
Hartstocht die aan een minnaar of eene minnares het leven
kost, daar kan hij niet bij:

<p class="quote">Om sulc wee te bliven doot,
Dat en docht mi sijn gheen noot.
</p>

<p>HERO zou hem bijna verteederd hebben. Wanneer hij de
droeve geschiedenis dezer twee koningskinderen die elkander
zoo lief hadden, verteld heeft en hoe HERO met LEANDER'S
lijk in zee springt, dan geraakt hij zelf onder den indruk en
stemt een lofzang aan voor de trouwe liefde:

<p class="quote">O edel vrouwe ende goede man,
Hier sal men truwelic deyncken an.<a name="559"></a>
Hier liet truwe<a title="[margin: trouwe.]"><sup>#</sup></a> truwe bliken.
Der truwen en woude sy niet bezwiken.
Die wile si leefden waren sy
Onverscheiden ende wandels vry:
Dus sijn sy in der lesten noot
Onghescheiden ghebleven doot.
Daer wrocht Venus den rechten aert.
</p>

<p>Maar te rechter tijd komt hij nog tot bezinning en besluit
zijn lofzang met:

<p class="quote">Nochtan waer beter tlijff[het leven.] ghespaert,
Also als ic voer hebbe bescreven.
</p>

<p>Liefde is goed, maar&mdash;getemperd:

<p class="quote">Minne sal sijn te maten heet,
Te maten cout ende wail ghesmeet
....
Vrou mate is een edel vorstinne.
</p>

<p>Hollandsche bezadigdheid kwam hier in botsing met uitheemschen
hartstocht, Hollandsche zedelijkheid met geïdealizeerde
zinnelijkheid. Toch is POTTER'S gevoel van zedelijkheid niet
bijzonder hoog ontwikkeld. Kan een minnend paar zich volstrekt
niet bedwingen, dan moeten zij hun gang maar gaan&mdash;indien
het dan slechts heimelijk gebeurt, zoodat de eer naar de wereld
ongeschonden blijft. De wagenmenner MIRTHOÜS helpt door
bedrog zijn meester PELOPS aan het bezit der schoone
HIPPODAMIA; PELOPS heeft MIRTHOÜS zijn deel in dat bezit
beloofd; als MIRTHOÜS zijn meester nu komt manen om de
vervulling der belofte, werpt PELOPS hem in zee waar hij verdrinkt.
POTTER vindt dit volmaakt billijk: aan een onredelijken
eisch moet op onredelijke wijze voldaan worden; deze boef
kreeg loon naar werken.<a name="560"></a>

<p>Mannen en vrouwen gelijk stellen op het punt van echtbreuk,
dat gaat niet aan, zegt POTTER. De eer van den man
lijdt er naar de wereld niet onder of hij al eenige bastaarden
heeft; bij de vrouw is dat heel wat anders. Ook heeft men
dikwijls gehoord dat heidensche vorsten en andere mannen
twintig, veertig of honderd vrouwen hadden, doch ééne vrouw
twee mannen&mdash;nooit! Kortom, het is een verschil als van
dag en nacht<a href="#18.11">[11]</a>.

<p>POTTER moge kennis gemaakt hebben met het werk van
GODFRIED VON STRASSBURG en van WOLFRAM VON ESCHENBACH,
hij moge OVIDIUS' <i>Heroïdes</i> en <i>Metamorphosen</i> hebben
gelezen&mdash;een dichter als zij is hij niet geweest. Het licht en
liefelijk spel van GODFRIED'S verbeelding, WOLFRAM'S diepte
en innigheid, de fijnheid en bevalligheid van OVIDIUS, men
zoekt ze in zijn werk tevergeefs.

<p>Dat POTTER'S smaak nog niet zeer ontwikkeld was, gaat
men reeds vermoeden wanneer men eene vermelding van
PARCIVAL'S zoeken naar den Graal aantreft op bedenkelijk
korten afstand van de jacht op een wilden witten haas, die
door een vijftal gezellen drie jaar lang werd voortgezet. Dat
vermoeden wordt versterkt, waar wij hier en daar slordige of
lamme rijmen aantreffen en platte beeldspraak. In het eerste
boek, van de &#8222;gecke" minne, zegt hij tot de vrouwen: hebt
gij last van de liefde, weest dan voorzichtig in de keus van
uw minnaar of zooals hij het uitdrukt: kookt uw spek in goed
rivierwater! Van minnende paren heet het elders:

<p class="quote">Sijn zij in kercken of in clusen,
Die cat siet altoos na den musen.
</p>

<p>Een minnaar kan veel dienst hebben van een vertrouwden
vriend, maar laat hij oppassen dat uit den vriend geen medeminnaar<a name="561"></a>
worde, die de &#8222;potage met het spek" naar zich toe
haalt<a href="#18.12">[12]</a>. Doch tegenover zulke plaatsen die bovendien niet
talrijk zijn, staan vrij wat andere die getuigen dat POTTER,
al was hij geen groot dichter, toch niet van talent ontbloot was.
Verdienstelijk is b.v. zijn lofzang op de

<p class="quote">Rechte mynnentlike minne,
Die den menschen in den zinne
Verwerret lecht ende ghestricket.
</p>

<p>Hoe aardig is in het eerste boek de schets van den jeugdigen
zot, die door een meisje voor de grap als minnaar is
aangenomen, slechts voor deze Meimaand en niet langer. Wat
is dat zomergekje dan opgewonden! Hij brengt zijn liefste een
meitak, hij vertelt aan een van zijne vrienden uit Zotteghem&mdash;soort
zoekt immers soort?&mdash;dat hij een liefje heeft die doet
wat hij wil; samen gaan zij er op uit om haar ergens te zien.
Gebeurt hem dat, dan is het al te mooi, dan moet er een
dronk op staan:

<p class="quote">So sal hi dan sijn gheselle gaen slepen
In den wijn; daer gaen si sitten.
Die wile hi zweeft in deser hitten,
So werpt hi sijn arm in die lucht
Ende maect een heerlic gherucht<a title="[margin: geroep.]"><sup>#</sup></a>:
&#8222;Wy hou! ic heb minen boel ghesien!
&#8222;Huden<a title="[margin: heden.]"><sup>#</sup></a> en mach mi niet misschien<a title="[margin: niets kwaads overkomen.]"><sup>#</sup></a>!"
Vrolic is hi mit ghesanghe.
So vraghen die ander also langhe,
Dattet die heelghesel al seit,
Wair dat Hannen sin op steit.
Des wondert den ghesellen dan
Ende segghen: &#8222;Is Hannen alsulken man?"<a name="562"></a>
Ende dat hoert Hannen al te gaern,
Dat die ghesellen van der tavaern
Weten van sire minnen staet<a href="#18.13">[13]</a>.
</p>

<p>Kon POTTER de kunst van OVIDIUS al niet navolgen, veel
min evenaren, men kan toch zien dat het verhaal van HERO
en LEANDER, zooals het in de <i>Heroïdes</i> voorkomt, indruk op
hem heeft gemaakt; zijne bewerking treft ons hier en daar
door een zachte bekoorlijkheid, die nog verhoogd wordt door
den welluidenden klank onzer middeleeuwsche taal. Zoo in
dat deel van het verhaal, waar HERO beschrijft hoe zij op
LEANDER zit te wachten:

<p class="quote">Als my die vake dan bestaet
Ende twater an die mure slaet,
Soe waen ic alle weghe<a title="[margin: telkens.]"><sup>#</sup></a> dan
Dattu daer biste, mijn liefste man.
Wat ic lope, en vinde niet.
O wy! wat is my gheschiet!
Ic wachte, ic wake, twort my zuyr;
Ic sitte dromende by den vuyr;
My donct dan dattu by mi bist,
Dat alle gader niet en ist.
Als ic dan weder wakende werde,
So sitte ic noch bij den haerde
Ende droghe die schone sachte doecken.
O wy! ic mach dat water vloeken,
Dat so onstuyr<a title="[margin: onstuimig.]"><sup>#</sup></a> heeft gheweest
Van groten storme ende tempeest<a href="#18.14">[14]</a>.
</p>

<p>En waar POTTER zich eens durft overgeven aan zijn gevoel,
omdat hij immers &#8222;van goede reine minne" spreekt, hoe verrast<a name="563"></a>
hij ons daar met dit liefelijk miniatuurtje van een paar
gelieven:

<p class="quote">Daer legghen sy in groter lust:
Menichwerff wart dair ghecust,
Die lipkijns werden gheconreydet<a title="[margin: uitgestoken.]"><sup>#</sup></a>,
Vroechde meret, trueren beydet,
Menich guetlic, lieflic woert
Wort van beyden daer ghehoert,
Vriendelick drucken sy die armen,
In gueder vroechden sy hem warmen,
Lachende blencken dair die oghen,
Elck anderen troest van allen doghen<a title="[margin: verdriet.]"><sup>#</sup></a>:
Al waer hi sieck ende onghesont,
Elck ghenase in sulker stont.
Die witte kele ende wancskijn root
Mach men handelen daer al bloot.
Die borstkijns mach men wel anstoten,
Sijn sy niet te vast besloten,
Ende byeden hem gueden dach<a href="#18.15">[15]</a>.
</p>

<p>In de beschrijving is POTTER sterker dan in het verhaal;
toch heeft hij ook als verteller zijne verdiensten. Een meester
in die kunst, zooals zijne oudere tijdgenooten BOCCACCIO en
CHAUCER, was hij niet, doch er is in zijn zestigtal sproken
van minne menig goed of aardig brok aan te wijzen, dat eene
plaats verdient nevens de beste der hiervoor behandelde sproken
van onbekende dichters.

<p>Houden wij <i>der Minnen Loop</i> ten slotte naast een vroeger
leerdicht over dezelfde stof: <i>den Spiegel der Minnen</i> of den
<i>roman van de Roos</i>, dan merken wij vrij wat verschil op.
Het voornaamste punt van verschil is zeker, dat tegenover een
vertaald werk nu een werk is gekomen dat oorspronkelijk mag<a name="564"></a>
heeten, al heeft het&mdash;gelijk zoo menig ander oorspronkelijk
werk&mdash;een deel zijner stof van elders ontleend. Dat feit toont
reeds dat de Dietsche geest aan zelfstandigheid had gewonnen;
doch er is meer. Van de elementen, waaruit de <i>roman van de
Roos</i> bestaat, vinden wij er hier eenige terug, doch op andere
wijze dan daar verbonden. In <i>der Minnen Loop</i> is geen plaats
voor de minachting der vrouw, noch voor het scepticisme,
noch voor het cynisme, dat JEAN DE MEUNG kenmerkt, wel
voor een deel van den hoofschen eerbied, dien GUILLAUME
DE LORRIS de vrouwen toedroeg. Het zinnelijk element dier
hoofsche liefde is in het Hollandsch dichtwerk zwakker dan in
het Fransche; bij de goede reine liefde staat de Hollander het
langst stil; de huwelijksliefde staat voor hem het hoogst; jegens
den hartstocht is hij op zijne hoede. Die liefde, zóó opgevat,
is verwerkt door een didactischen geest die weer aan JEAN
DE MEUNG doet denken, tot een eenigszins schoolsch geheel,
waarin theorie en practijk des levens nog niet zijn versmolten,
doch onderling verbonden naast elkander staan als leering en
voorbeeld.

<p>Menig lezer zal misschien van meening zijn, dat een Christelijk
Hollandsch dichter als POTTER tevreden kon blijven over
zijn werk. Hij had immers willen waarschuwen en leeren, en
aan het nuttige gemakkelijker ingang verschaft door het aangename?
Verhalen van minne, zelfs al waren zij verdicht, vonden
immers genade ook bij kunstrechters, die van de kunst bevordering
der zedelijkheid eischten? Zoo zou men meenen, doch
te onrechte. POTTER is gebeurd, wat menig dichter of verzenmaker
vóór hem was gebeurd: in zijn later leven kreeg hij
berouw over de literaire zonden zijner jeugd en trachtte die
met ander werk te boeten.

<p>In zijn ouderdom schreef hij een werk, door hem zelven
<a name="565"></a>
<i>Blome der Doechden</i><a title="[margin: Bloem der Deugden.]"><sup>#</sup></a> genoemd, waarin hij <i>der Minnen Loop</i>
wel niet verloochent, maar toch scherp laakt<a href="#18.16">[16]</a>.

<p>Op een vóór zijn werk geplaatst miniatuur zien wij op zinrijke
wijze den auteur van <i>der Minnen Loop</i> tegenover dien
van de <i>Bloem der Deugden</i> gesteld; die tegenstelling is door
POTTER zelf in den aanvang van zijn laatste werk bovendien
toegelicht. Die miniatuur toont ons in een lusthof een
&#8222;out simpel man" met een grauwen tabbaard, die met een
mestvork veel mooie, welriekende bloemen uit den grond haalt
en tevens vele leelijke bloemen en onreine, bitter smakende
kruiden. Die had hij alle te zamen in zijne onwetendheid en
onnoozelheid in één korf geworpen. Zóó, dat hij de goede niet
van de kwade had gescheiden, wat hem ook niet mogelijk was.

<p>Tegenover hem zien wij een schoon jonkman, prachtig
gekleed, die een paar mooie bloemen uit den korf neemt.
Deze stelt den ouderen POTTER voor, die tot beter inzicht
gekomen is; want dat de auteur van <i>der Minnen Loop</i> voorgesteld
wordt als &#8222;van grover erde ende onghemaect van lijflijker
scoenheit" is slechts symboliek en daarom ook is de
oudere POTTER bekleed met uitwendige schoonheid en pracht.
Deze immers heeft de onwetendheid van dien groven mensen
bemerkt en de heilige goddelijke Drievuldigheid aangeroepen,
hem wijsheid te verleenen, opdat hij de goede, reine bloemen,
waar deugd in bloeide, mocht onderkennen van de overige.
Die bloemen der deugd heeft hij dus uitgelezen en bijeengebracht
in een zuiver vat. De overige heeft hij onachtzaam ter
zijde geworpen; laat niemand ze ter hand nemen, want steekt
iemand zijn hand in het pik, zij zal er in blijven steken.

<p>Deze <i>Bloeme der Deugden</i> zou misschien kunnen goedmaken,
wat hij eertijds had misdreven met een ander boek &#8222;van
wer(l)tlijker mijnnen ende van menschelijker ijdel liefde die ut
vleyschelijker becoringhen hoeren oerspronck nemt" dat hij in<a name="566"></a>
zijne jonge jaren te Rome had gemaakt; over die liefde had
hij daarin veel geschreven en, naar hij vreesde, &#8222;meer dan
gode behagelijk was". Hij hoopt dat God hem dat zal vergeven,
omdat hij het had gedaan met een goede bedoeling.
In zijn tweede boek zal hij van die ijdele minne geen gewag
meer maken.

<p>Wij vinden hier dan ook wel verhalen uit <i>Der Minnen Loop</i>
terug, doch alleen zulke die de auteur bij zijn strenger opvatting
van de zedelijke verplichtingen der kunst oorbaar achtte.
De neiging tot kleurensymboliek komt ook hier nog wel eens
voor den dag en de «bose Hecuba" die het in <i>Der Minnen
Loop</i> zoo moest ontgelden, wordt ook hier nog eens onder
handen genomen<a href="#18.17">[17]</a>.

<p>Doch overigens heeft POTTER hier een werk geleverd zeer
verschillend van het werk zijner jonge jaren. De verdichte
verhalen zijn naar den achtergrond gedrongen of van het
tooneel verdwenen. De schrijver laat zich afkeurend uit over
&#8222;woerde in boerden voertgebracht om ghenoechte of corttinghe
des tijts sonder ernste"; over leugens van poëten die schoone
woorden schrijven, van &#8222;veel dichters ende sproeken sprekers
ende sonderlinghen<a title="[margin: in 't bijzonder.]"><sup>#</sup></a> in valsschen hystoriën"<a href="#18.18">[18]</a>. Sprak hij vroeger
luchtigjes over zijn onvoldoende kennis, liet hij de wetenschap
aan wie er lust in had om zich alleen aan &#8222;poetryen ende
oude gesten" te wijden&mdash;nu heeft hij zijne schade ingehaald.
De <i>Bloem der Deugden</i> is samengesteld uit den bijbel en de
werken van ARISTOTELES, SENECA, de Kerkvaders en menig
ander geleerd auteur. Deze, zijns inziens deugdelijker, stof
heeft hij scherp gescheiden in voorbeelden van deugd en van
ondeugd; want ook de ondeugd heeft hij in zijn boek opgenomen:
op elk hoofdstuk waarin een deugd behandeld en
toegelicht is, volgt een ander over de ondeugd die ertegenover
staat; immers: &#8222;witte verwe onderscheidt haer selven van der<a name="567"></a>
swertter, soe doet die ondoecht als die doecht daer bij
ghestelt wort"<a href="#18.19">[19]</a>.

<p><i>Der Minnen Loop</i> is in verzen geschreven, de <i>Bloem der
Deugden</i> in proza. Ook dat verschil is in overeenstemming
met den aanwas van strakken ernst dien de ouder wordende
POTTER te zien geeft. &#8222;Soeticheit van sanghe van melodiën
ende die genoechten van instrumenten, van dansen ende
desghelijcs", het was nu alles uit den Booze. Had PYTHAGORAS
niet geleerd, dat de &#8222;luxurie" wast door instrumenten en melodieën
zooals de kruiden bij de oevers der rivieren?<a href="#18.20">[20]</a>

<p>Wie zóó over poëzie en melodie dacht, zal het zich waarschijnlijk
tot plicht hebben gerekend, de schoonheidsontroering
waar zij in hem mocht opkomen te onderdrukken. De aesthetische
waarde van dit prozawerk in zijn geheel is dan ook niet
groot. Maar het bloed kruipt waar het niet gaan kan: waar
POTTER het fraaigebouwd gevoelig proza van SINTE BERNARDUS
onder de oogen krijgt, kan hij toch niet anders dan er mooi
Hollandsch proza van maken. Ook elders toont hij bij de
omschrijving van een deugd of een ondeugd de taal wel
meester te zijn, al moet ook hier natuurlijk de vraag naar de
oorspronkelijkheid veel gewicht in de schaal leggen<a href="#18.21">[21]</a>.

<p>DIRC POTTER behoorde evenals WILLEM VAN HILDEGAERSBERCH
tot de poëten van lager orde. Hij zelf is zich daarvan
wel bewust geweest<a href="#18.22">[22]</a>. Doch schoonheid is niet het eenige
wat een literair werk van vroegeren tijd belangrijk maakt voor
den geschiedschrijver. Naast de schoonheid staat het karakter.
Dat POTTER'S werk karakteristiek is als type van de poëzie
zijner eeuw, zagen wij reeds vroeger. En er is meer te noemen.
Een Hollandsch edelman die voor zijn pleizier, zij het ook met
de bijbedoeling om nuttige leering te geven, verzen schrijft
over wereldsche minne, is een type dat wij tot dusver niet<a name="568"></a>
ontmoet hebben; als zoodanig staat hij tegenover den beroepsdichter
HILDEGAERSBERCH en kondigt hij, ook als verteller, den
Zeeuw CATS aan<a href="#18.23">[23]</a>.

<p>Opmerkelijk is in dezen Hollandschen edelman die wel gevoel
blijkt te hebben voor hoofschen vrouwendienst, de democratische
gezindheid waarin hij kunsten en wetenschappen verheft als het
middel waardoor de arme den rijke kan evenaren en overtreffen.
Opmerkelijk ook het gevoel van onafhankelijkheid tegenover
zijn publiek&mdash;zoo geheel anders dan bij HILDEGAERSBERCH
en andere sprekers en dichters&mdash;dat hem in den aanvang
van zijn Derde Boek doet zeggen: wie wil pogen in zijne
geschriften allen te behagen, die moet vroeg opstaan! Hij is
niet van plan zich daarover druk te maken, hij wil dichten
naar zijn eigen zin, en, zoo vervolgt hij:

<p class="quote">Ist dat ic yet scrive hier in,
Dat den enen of oec den anderen
Niet en ghenoecht, die mach gaen wanderen
Ende latent anderen luden lezen<a href="#18.24">[24]</a>.
</p>

<p>Die zelfbewuste onafhankelijkheid van geest is in dezen
vertegenwoordiger der veertiende eeuw eene flauwe voorafschaduwing
van later tijden. Dienzelfden indruk geven ons een
paar andere trekken van zijn werk en zijne persoonlijkheid.
Flauwtjes klinkt ons uit de verte het bellengerinkel van STULTITIA'S
narrenkap in het oor, waar wij in <i>De Bloem der Deugden</i>
lezen: &#8222;Mer, god betert, ic duchte die ghecheit vele meer
scolieren ende naevolgers heeft dan die wijsheit"<a href="#18.25">[25]</a>.

<p>ERASMUS, de schrijver der <i>Laus Stultitiae</i>, doet ons denken aan
Italië. POTTER is, voorzoover wij weten, de eerste Nederlandsche
dichter die Italië heeft bezocht. Langer dan een jaar is hij er
gebleven, doch dat verblijf schijnt weinig of geen invloed te
hebben geoefend op zijne ontwikkeling. Of hij Italiaansch heeft<a name="569"></a>
gekend, mag betwijfeld worden. In allen gevalle maakt hij met
geen enkel woord gewag van de Italiaansche literatuur, en toch
waren DANTE, PETRARCA en BOCCACCIO reeds eenigen tijd
geleden gestorven en verbreidde hun roem zich al verder. Ook
van den invloed der Renaissance, wier profeet PETRARCA was
geweest, is in POTTER'S werk niets te bespeuren. Of wil men
als zoodanig de vermelding van een paar groote oude steenen
laten gelden<a href="#18.26">[26]</a>? Maar wat dan nog?

<p>De ongunstige indruk dien POTTER van de Italianen kreeg,
zal hem niet hebben opgewekt, nader kennis te maken met
hun taal en hun kunst. &#8222;Ter wereld is geen vuiler volk",
zegt hij in zijn <i>Minnen Loop</i>; die vuile honden leven in allerlei
zonde; vrouwen slaan, daar stellen zij eene eer in; schelden
kunnen zij, &#8222;maer sy en willen niet ten zwaerde"; hebzuchtig,
onbetrouwbaar, verraderlijke gifmengers, leugenaars, roovers&mdash;dat
zijn zij. Maar de vrouwen zijn de &#8222;schoonste creaturen die
men kan vinden". Ook hun aangeboren spotlust heeft POTTER
blijkbaar geërgerd. Het zou mij niet verwonderen, indien de
Italianen met wie hij in kennis is gekomen, zich vroolijk hebben
gemaakt over zijn Hollandsch. Immers nog in de <i>Bloem der
Deugden</i> acht hij het noodig te verdedigen dat &#8222;een yeghelijc
sprect nae sijns lants taele"; en &#8222;daerom so sijnt in den iersten
dwase ende ongheleert die eenen anderen bespotten om sijnre
talen die hem van sijns lants weghen aengheboeren is"<a href="#18.27">[27]</a>.

<p>Trouwens, ook de Henegouwers, Franschen of Vlamingen
onder wie zijne zendingen als grafelijk secretaris hem brachten,
kunnen zich over zijn Hollandsch vroolijk hebben gemaakt.
En ook dezen kan zijne ergernis gelden; want, overtuigd van
de voortreffelijkheid van eigen volk, heeft hij het op andere
volken niet begrepen. De goeden in het Duutsche land hebben
volgens POTTER het monopolie van de goede reine minne;
Lombarden, Engelschen en Walen hebben daar over het<a name="570"></a>
algemeen geen begrip van; enkelen mogen er zijn, maar dan
zeker niet over de bergen. Ook in zijn later leven was hij er
nog steeds van overtuigd, dat men de meeste ijdelheid en
&#8222;onnutte glorie" vindt in de Waalsche landen<a href="#18.28">[28]</a>.

<p>POTTER'S gevoel en smaak waren nog niet zóó ontwikkeld,
dat de kunst der Oudheid een indruk op hem kon maken,
sterk genoeg om hem te dwingen tot eene uiting van eenige
beteekenis. Zijne eenzijdige en benepen beschouwing van het
Italiaansche volk zal hem hebben weerhouden van eene kennismaking
met hun taal en hun literatuur. CHAUCER die, eveneens
met eene zending naar Italië belast, een jaar te Genua
en Florence vertoefde, deed anders: hij kocht handschriften
der werken van DANTE, PETRARCA, BOCCACCIO, bestudeerde
die en bracht langs die nieuwe baan zijn eigen kunst tot hooger
ontwikkeling.

<p>POTTER'S nationaliteitsgevoel was nog van dat enghartige
soort, dat zich openbaart vooral in overmatige verheffing van
het eigen volk en in vijandige gezindheid tegenover andere
volken. In beide opzichten was hij een type van zijn volk<a href="#18.29">[29]</a>.
Dat volk moest nog een aanzienlijk deel van de baan zijner
ontwikkeling afleggen, eer de herboren Oudheid haar invloed
ook in deze landen kon doen gevoelen, eer het nationaliteitsgevoel
ruimer en sterker kon worden. Op dat deel harer baan
zullen wij de ontwikkeling dezer volken nu gaan volgen.<a name="571"></a>

<hr>

<h3>AANTEEKENINGEN</h3>

<p class="footnote">[Voetnoot <a name="18.1">1</a>: Al het wetenswaardige omtrent POTTER, dat wij voor een deel
aan het onderzoek van Mr. L.PH.C. VAN DEN BERGH te danken
hebben, medegedeeld in LEENDERTZ' uitgave van <i>Der Minnen Loep</i>.
Vgl. ook het degelijk overzicht in TE WINKEL'S boek, bl. 497 vlgg.
BUSKEN HUET heeft in <i>Het Land van Rembrand</i> menige aardige of
geestige opmerking over POTTER en <i>der Minnen Loop</i> ten beste
gegeven. Doch al is Dr. TE WINKEL'S oordeel over HUET'S tekortkomingen
in dezen te hard&mdash;wie het om historische waarheid,
om billijkheid en juistheid te doen is, moet niet uit het oog verliezen,
dat ook in <i>Het Land van Rembrand</i> de schrijver der <i>Literaire
Fantasieën</i> aan het woord is.]

<p class="footnote">[Voetnoot <a name="18.2">2</a>: Den juisten tijd bepalen, waarin dit werk geschreven werd, is
niet gemakkelijk. Uit <i>Der Minnen Loop</i> zou men opmaken, dat POTTER
reeds een man van zekeren leeftijd was, toen hij het schreef.
Vgl. plaatsen als I, 73: &#8222;vesper is over langhe gheluut"; I, 949;
II, 2465; II, 4137. Maar in zijn tweede werk <i>Bloeme der Deugden</i>,
spreekt P. van <i>Der Minnen Loop</i> als van &#8222;een boec dat ic in jongen
tijden maecte te Rome."]

<p class="footnote">[Voetnoot <a name="18.3">3</a>: I, 169; II, 2394.]

<p class="footnote">[Voetnoot <a name="18.4">4</a>: Vgl. I, 133, 879, 1248, 1663, 3011; II, 2053, 2079, 4246;
I, 2091, 2372, 3025; III, 1104; I, 1841.]

<p class="footnote">[Voetnoot <a name="18.5">5</a>: De plaatsen over lectuur: I, 47, 63, 120; II, 2239; IV, 1335.
De opsomming der onderscheidene verhalen en hunner bronnen bij
TE WINKEL, bl. 508 vlgg.

<p class="footnote">De vermelding van NEIDHART VON REUENTAL vindt men in <i>Der
Minnen Loop</i>, II, 705&ndash;6. De stof van het verhaal van den Spaanschen
schildknaap, die TE WINKEL niet kan thuisbrengen, is dezelfde als die
der boerde opgenomen in <i>Van Vrouwen ende van Minne</i>, n<sup>o</sup>. II (Inl. XVI).]

<p class="footnote">[Voetnoot <a name="18.6">6</a>: II, 560, 1430; IV, 2276.]

<p class="footnote">[Voetnoot <a name="18.7">7</a>: II, 2107 vlgg.; IV, 175; I, 88 vlgg.; III, 418 vlgg.; IV, 2315 vlgg.]

<p class="footnote">[Voetnoot <a name="18.8">8</a>: I, 253 vlgg.; II, 71 vlgg.; IV, 1131; II, 2395 vlgg.; II, 1817-'18;
IV, 38 vlgg.; 1839-'42.]

<p class="footnote">[Voetnoot <a name="18.9">9</a>: II, 665&ndash;704; 1204; I, 1329 vlgg.; 1390, 2621&ndash;2; III, 191;
IV, 1089 vlgg.]<a name="572"></a>

<p class="footnote">[Voetnoot <a name="18.10">10</a>: I, 1225-'30; 2700 vlgg.]

<p class="footnote">[Voetnoot <a name="18.11">11</a>: I, 459&ndash;460; 718, 901, 1079 (en pass.); II, 404; I, 1865 vlgg.;
I, 3116-'7, 3129-'30; II, 1798&ndash;1810; 2805; III, 1257 vlgg.; IV,
365&ndash;386, 612 vlgg.]

<p class="footnote">[Voetnoot <a name="18.12">12</a>: I, 1280 vlgg.; 585&ndash;6, 613&ndash;614, 1379-'80; IV, 1005-'6;
I, 3207-'9; II, 815-'6; 3894-'6.]

<p class="footnote">[Voetnoot <a name="18.13">13</a>: I, 736 vlgg.]

<p class="footnote">[Voetnoot <a name="18.14">14</a>: II, 297 vlgg.]

<p class="footnote">[Voetnoot <a name="18.15">15</a>: II, 1299&ndash;1315. Vgl. ook nog: II, 1014; 1172-'6; 2287-'9;
ik geef slechts staaltjes, hoewel, naar ik meen, van het beste.]

<p class="footnote">[Voetnoot <a name="18.16">16</a>: Dit werk is eerst onlangs ontdekt en, op uiterst gebrekkige
wijze, uitgegeven door FR.P. STEPHANUS SCHOUTENS, Minderbroeder,
onder den titel <i>Dat Bouck der Bloemen</i> (Hoogstraten,
L. VAN HOOF&mdash;ROELANS, 1904). Dat dit werk van POTTER is, kan
niet betwijfeld worden door iemand die met een weinig kennis van
zaken de eerste bladzijden (7&ndash;12) leest en dan let o.a. op de vermelding
van het ambt door den auteur bekleed (de &#8222;yseren roede"
vgl. <i>M. Loop</i>, I, 78&ndash;79), op het &#8222;boec van wer(l)tlijker minnen"
dat hij &#8222;in jonghen tijden maecte te rome", op alle in <i>Der Minnen
Loop</i> voorkomende verhalen die hier als de inhoud van dat boek
worden genoemd. De &#8222;lieve soon", voor wien het boek werd gemaakt,
zal misschien GERRIT POTTER VAN DER LOO zijn geweest over wien
wij reeds spraken en die zich bekend heeft gemaakt als vertaler der
kroniek van Froissard.]

<p class="footnote">[Voetnoot <a name="18.17">17</a>: Vgl. bl. 9, 54, 97.]

<p class="footnote">[Voetnoot <a name="18.18">18</a>: Bl. 35&ndash;36.]

<p class="footnote">[Voetnoot <a name="18.19">19</a>: Bl. 9.]

<p class="footnote">[Voetnoot <a name="18.20">20</a>: Bl. 79.]

<p class="footnote">[Voetnoot <a name="18.21">21</a>: Vgl. b.v. bl. 10, 31 (<i>wreetheit</i>), bl. 85 (<i>gierigheid</i>) en passim.]

<p class="footnote">[Voetnoot <a name="18.22">22</a>: Vgl. I, 36; II, 619; III, 1025.]

<p class="footnote">[Voetnoot <a name="18.23">23</a>: I, 66; II, 636.]

<p class="footnote">[Voetnoot <a name="18.24">24</a>: I, 1&ndash;25; III, 1&ndash;17.]

<p class="footnote">[Voetnoot <a name="18.25">25</a>: Bl. 44.]

<p class="footnote">[Voetnoot <a name="18.26">26</a>: I, 2613; II, 3207.]

<p class="footnote">[Voetnoot <a name="18.27">27</a>: <i>Der Minnen Loop</i>, III, 98 vlgg.; <i>Bl. der Deugden</i>, bl. 43.]

<p class="footnote">[Voetnoot <a name="18.28">28</a>: <i>M. Loop</i>, II, 721 vlgg.; <i>Bl. der Deugden</i>, bl. 101.]

<p class="footnote">[Voetnoot <a name="18.29">29</a>: Dat een enkel schilder als HUBERT VAN EYCK reeds in dezen
tijd <i>Giotto</i> schijnt te hebben bestudeerd, kan deze bewering niet
ontzenuwen.]<a name="573"></a>

<hr>

<h2>ALPHABETISCH REGISTER[*].</h2>

<p class="footnote">[Voetnoot *: Alle namen van dicht- en prozawerken zijn cursief gedrukt.]

<h3>A.</h3>

<p><i>Aechte (Van Sente)</i>, I, <a href="#137">137</a>&ndash;138.<br>
<i>Aiol</i>, I, <a href="#94">94</a>, <a href="#97">97</a>, <a href="#100">100</a>.<br>
<i>Alexander den Groote (Leven van)</i>, I, <a href="#362">362</a>.<br>
<i>Alexander</i>, I, <a href="#230">230</a>&ndash;235, <a href="#239">239</a>.<br>
Alpertus' <i>De diversitate temporum</i>, I, <a href="#22">22</a>.<br>
<i>Amadas en IJdoine</i>, I, <a href="#112">112</a>.<br>
<i>Amand (Leven van Sint)</i>, I, <a href="#349">349</a>&ndash;351.<br>
<i>Amand (Leven van S.)</i> Latijn, I, <a href="#17">17</a>.<br>
<i>Anno-lied</i>, I, <a href="#21">21</a>.<br>
<i>Ansfried (Loflied op bisschop)</i> Latijn, I, <a href="#20">20</a>.<br>
<i>Artur's dood</i>, I, <a href="#109">109</a>.<br>
<i>Aubri de Borgengoen</i>, I, <a href="#95">95</a>, <a href="#97">97</a>, <a href="#98">98</a>.<br>
Augustijnken van Dordt, I, <a href="#497">497</a>, <a href="#515">515</a>, <a href="#516">516</a>.

<h3>B.</h3>

<p><i>Baerte metten breden voeten</i>, I, <a href="#337">337</a>&ndash;8.<br>
<i>Beatrijs (Van)</i>, I, <a href="#353">353 vlgg.</a> <a href="#518">518</a>.<br>
<i>Becoringhen (Van den vier)</i>, I, <a href="#382">382 vlgg.</a><br>
<i>Beghinen (Van den twaelf)</i>, I, <a href="#382">382 vlgg.</a><br>
<i>Beovulf</i>, I, <a href="#10">10</a>.<br>
Bernlef, I, <a href="#5">5</a>.<br>
Bertelmeeus van Delf, I, <a href="#515">515</a>.<br>
<i>Bestiaris</i>, I, <a href="#186">186</a>.<br>
<i>Bestiaris (van minnen)</i>, I, <a href="#185">185</a>.<br>
<i>Biechten (Boec der)</i>, I, <a href="#138">138</a>.<br>
<i>Biën Boeck (der)</i>, <a href="#225">225 vlgg.</a><br>
<i>Bloeme der Doechden</i>, I, <a href="#565">565 vlgg.</a><br>
Boendale (Jan), I, <a href="#427">427 vlgg.</a> <a href="#517">517</a>&ndash;518, <a href="#524">524</a>, <a href="#527">527</a>-'31.<br>
<i>Boerde (de eerste)</i>, I, <a href="#189">189</a>.<br>
<i>Boerden</i>, I, <a href="#455">455 vlgg.</a><br>
<i>Boerden en Sproken</i>, I, <a href="#504">504 vlgg.</a><br>
<i>Bonifacius (Leven van S.)</i> Latijn, I, <a href="#18">18</a>.<br>
Boudewijn van der Loren, I, <a href="#497">497</a>, <a href="#515">515</a>, <a href="#520">520</a>.<br>
<i>Brandaen (Van Sinte)</i>, I, <a href="#53">53</a>.

<h3>C.</h3>

<p>Chaucer, I, <a href="#504">504</a>, <a href="#570">570</a>.<br>
<i>Chierheit der geesteleker Brulocht</i>, I, <a href="#382">382</a>&ndash;3.

<h3>D.</h3>

<p>Daem van IJsselsteyn, I, <a href="#515">515</a>.<br>
<i>Disputatie van den Cruce</i>, I, <a href="#245">245 vlgg.</a><br>
<i>Disticha Catonis</i>, I, <a href="#184">184</a>.<br>
<i>Doctrinael (Dietsche)</i>, I, <a href="#423">423 vlgg.</a><br>
<i>Doctrinael (Nieuwe)</i>, I, <a href="#334">334</a>; <a href="#423">423 vlgg.</a><br>
<i>Doctrinael savage</i>, I, <a href="#436">436</a>.<br>
<i>Dogheden (Van den twaelf)</i>, I, <a href="#382">382 vlgg.</a><br>
<i>Doon de Mayence</i>, I, <a href="#96">96</a>, <a href="#97">97</a>.<br>
<i>Drievoudichede (Van der)</i>, I, <a href="#245">245 vlgg.</a>

<h3>E.</h3>

<p>Eckhart, I, <a href="#365">365 vlgg.</a><br>
<i>Edewaert (Van den derden)</i>, I, <a href="#313">313</a>, <a href="#427">427</a>.<br>
<a name="574"></a>
Egidius, I <a href="#520">520</a>.<br>
<i>Eneïde</i>, I <a href="#38">38</a>.<br>
Erasmus, I, <a href="#568">568</a>.<br>
<i>Esopet</i> (&#8222;favele" van Esopus), I, <a href="#187">187</a>, <a href="#193">193</a>.<br>
<i>Eustaesse (van sente)</i>, I, <a href="#137">137</a>&ndash;138.

<h3>F.</h3>

<p><i>Fierabras</i>, I, <a href="#97">97</a>.<br>
<i>Flandrijs</i>, I, <a href="#306">306</a>&ndash;7.<br>
<i>Floris en Blancefloer</i> (Limburgsche bewerking), I, <a href="#34">34</a>.<br>
<i>Floris en Blancefloer (van Diederic van Assenede)</i>, I, <a href="#111">111</a>&ndash;112, <a href="#116">116</a>, <a href="#117">117</a>.<br>
<i>Flovent</i>, I, <a href="#91">91</a>, <a href="#97">97</a>.<br>
<i>Foulque de Candie</i>, I, <a href="#97">97</a>.<br>
<i>Franciscus Leven (Sinte)</i>, I, <a href="#231">231</a>, <a href="#244">244</a>.<br>
Froissart (Vertaling van Kroniek), I, <a href="#332">332</a>.<br>
<i>Ferguut</i>, I, <a href="#110">110</a>&ndash;111, <a href="#113">113</a>&ndash;115, <a href="#118">118</a>.

<h3>G.</h3>

<p><i>Galbertus (Kroniek van)</i>, I, <a href="#23">23</a>.<br>
Geraert (Heer), I, <a href="#313">313</a>.<br>
<i>Geraert van Viane</i>, I, <a href="#93">93</a>, <a href="#97">97</a>, <a href="#98">98</a>.<br>
<i>Ghelove (Van den Kerstenen)</i>, I, <a href="#382">382 vlgg.</a><br>
Gielys van Molhem, I, <a href="#139">139</a>.<br>
Gielijs van Trecht, I, <a href="#514">514</a>.<br>
Godekijn van Tricht, I, <a href="#515">515</a>.<br>
Gillis de Wevel, I, <a href="#305">305</a>, <a href="#518">518</a>.<br>
Graal (de heilige), I, <a href="#108">108</a>&ndash;109.<br>
<i>Graalqueste</i>, I, <a href="#109">109</a>, <a href="#110">110</a>.<br>
<i>Grale (Historie van den)</i>, I, <a href="#236">236</a>.<br>
<i>Grimbergsche Oorlog</i>, I, <a href="#295">295</a>, <a href="#341">341</a>&ndash;2.<br>
<i>Gudrun</i>, I, <a href="#10">10</a>.<br>
<i>Gwidekijn van Sassen</i>, I, <a href="#96">96</a>, <a href="#97">97</a>.

<h3>H.</h3>

<p>Hadewych, I, <a href="#150">150</a>, <a href="#155">155</a>, <a href="#156">156 vlgg.</a><br>
Heelu (Jan van), I, <a href="#304">304</a>.<br>
<i>Heemskinderen</i>, I, <a href="#89">89</a>, <a href="#91">91</a>, <a href="#93">93</a>, <a href="#97">97</a>, <a href="#98">98</a>.<br>
<i>Heimelijkheid der Heimelijkheden</i>, I, <a href="#254">254</a>.<br>
<i>Heimelicheit (Der Vrouwen)</i>, I, <a href="#421">421</a>.<br>
<i>Heimelicheit (Der Mannen ende der Vrouwen)</i>, I, <a href="#421">421</a>.<br>
Heyn van Aken, I, <a href="#298">298</a>.<br>
Heinrec, I, <a href="#139">139</a> (vgl. <i>Rinclus</i>).<br>
Heinric van Hollant, I, <a href="#519">519</a>.<br>
Herman de Spreker, I, <a href="#515">515</a>.<br>
Hese (Reisverhaal van Joannes Witte de), I, <a href="#363">363</a>.<br>
Hillegaertsberch (Willem van), I, <a href="#328">328</a>, <a href="#333">333</a>, <a href="#345">345</a>.<br>
Hopezomer, I, <a href="#512">512</a>, <a href="#516">516</a>, <a href="#533">533</a>.<br>
<i>Horologium aeternae sapientiae</i>, I, <a href="#369">369</a>.<br>
<i>Houte (Dboec van den)</i>, I, <a href="#352">352</a>, <a href="#361">361</a>.<br>
<i>Huge van Bordeeus</i>, I, <a href="#338">338 vlgg.</a><br>
<i>Hughe van Tabaryen</i>, I, <a href="#299">299</a>.

<h3>I. J.</h3>

<p>Jan I van Brabant, I, <a href="#221">221</a>.<br>
Jan Bot, I, <a href="#522">522</a>.<br>
Jan Dyllen, I, <a href="#513">513</a>.<br>
Jan van Sente Gheerdenberghe, I, <a href="#515">515</a>.<br>
Jan van Hulst, I, <a href="#520">520</a>.<br>
Jan metter Huven, I, <a href="#514">514</a>.<br>
Jan van Lier, I, <a href="#514">514</a>.<br>
Jan van Machelen, I, <a href="#515">515</a>.<br>
Jan Praet, I, <a href="#437">437 vlgg.</a><br>
Jan van Vlaerdinghen, I, <a href="#512">512</a>, <a href="#515">515</a>.<br>
Jan de Weert, I, <a href="#334">334</a>, <a href="#423">423</a>, <a href="#435">435</a>, <a href="#518">518</a>.<br>
Jannes den Coster, I, <a href="#515">515</a>.<br>
<i>Jonitas en Rosafiere (Van)</i>, I, <a href="#353">353 vlgg.</a><br>
Jonchere van der Minnen, I, <a href="#515">515</a>.

<h3>K.</h3>

<p>Calfstaf, I, <a href="#187">187</a>.<br>
<i>Karel en Elegast</i>, I, <a href="#101">101</a>.<br>
<i>Karel en Galie</i>, I, <a href="#97">97</a>.<br>
<i>Carmen allegoricum (S. Suitbert)</i>, I, <a href="#18">18</a>.<br>
<i>Cassamus</i>, I, <a href="#337">337</a>&ndash;9, <a href="#344">344</a>.<br>
<a name="575"></a>
<i>Caterine (Van sente)</i>, I, <a href="#137">137</a>&ndash;138.<br>
<i>Kerstine (Leven van Sinte)</i>, I, <a href="#350">350</a>&ndash;1.<br>
<i>Claghe (der Kerken)</i>, I, <a href="#257">257</a>.<br>
<i>Clara (Leven van Sinte)</i>, I, <a href="#231">231</a>.<br>
<i>Clausule van der Bible</i>, I, <a href="#245">245 vlgg.</a><br>
Colpaert, I, <a href="#515">515</a>.<br>
<i>Couchi (Van den borchgrave van)</i>, I, <a href="#338">338 vlgg.</a> <a href="#347">347</a>.<br>
<i>Cracht der Mane</i>, I, <a href="#421">421</a>.<br>
<i>Kruis (Van het heilige)</i>, I, <a href="#13">13</a>, <a href="#352">352</a>&ndash;3.<br>
<i>Kunera (Van Sinte)</i>, I, <a href="#350">350</a>, <a href="#361">361</a>.

<h3>L.</h3>

<p>Lambert van Waterloos, I, <a href="#225">225</a>.<br>
<i>Lancelot</i>, I, <a href="#106">106</a>, <a href="#109">109</a>, <a href="#110">110</a>, <a href="#113">113</a>, <a href="#296">296</a>, <a href="#306">306</a>.<br>
<i>Lande van Overzee (Van den)</i>, I, <a href="#259">259</a>.<br>
<i>Lebuïnus (Ecloga op S.)</i>, I, <a href="#18">18</a>.<br>
<i>Leec</i> (geestelijk lied), I, <a href="#223">223</a>.<br>
<i>Leek (Geschrift van den onbekenden)</i>, I, <a href="#375">375</a>.<br>
<i>Levene ons Heren (Van den)</i>, I, <a href="#132">132</a>&ndash;137.<br>
Leeuwen (Jan van), I, <a href="#368">368</a>, <a href="#377">377</a>.<br>
<i>Limborch (Roman van)</i>, I, <a href="#301">301</a>.<br>
<i>Lorreinen</i>, I, <a href="#89">89</a>, <a href="#94">94</a>, <a href="#97">97</a>, <a href="#98">98</a>.<br>
Lodewijk van Vaelbeke, I, <a href="#519">519</a>, <a href="#534">534</a>.<br>
Loy Latewaert, I, <a href="#519">519</a>.<br>
<i>Loyhier ende Malaert</i>, I, <a href="#337">337</a>&ndash;8.<br>
<i>Lucidarius (Dietsche)</i>, I, <a href="#422">422</a>.<br>
<i>Leven van Ludger</i> (Latijn), I, <a href="#18">18</a>.<br>
<i>Lutgart (Leven van Sinte)</i> door broeder Gheraert, I, <a href="#350">350</a>.<br>
<i>Lutgart (Leven van Sinte)</i> door Willem van Afflighem, I, <a href="#149">149</a>&ndash;155.

<h3>M.</h3>

<p><i>Machteldis visioenen (Van)</i> I, <a href="#374">374</a>, <a href="#441">441</a>.<br>
<i>Madocs droom</i>, I, <a href="#112">112</a>.<br>
<i>Malegijs</i>, I, <a href="#338">338 vlgg.</a><br>
<i>Marie Egyptiake (Van sente)</i>, I, <a href="#137">137</a>&ndash;138.<br>
<i>Maartensliedjes (Sint)</i>, I, <a href="#227">227</a>.<br>
<i>Martijn (Vierde)</i>, I, <a href="#267">267</a>.<br>
<i>Martijns-zangen</i>, I, <a href="#249">249 vlgg.</a>; <a href="#267">267</a>.<br>
Meeus van Dordt, I, <a href="#515">515</a>.<br>
<i>Meliboeus</i>, I, <a href="#435">435</a>, <a href="#451">451</a>.<br>
<i>Merlijn</i>, I, <a href="#230">230</a>, <a href="#236">236</a>&ndash;238.<br>
<i>Minnen Loop (Der)</i>, I, <a href="#553">553 vlgg.</a><br>
<i>Missen (Bediedenisse der)</i>, I, <a href="#422">422</a>.<br>
<i>Moriaen</i>, I, <a href="#118">118</a>&ndash;119.

<h3>N.</h3>

<p><i>Naturen Bloeme (der)</i>, I, <a href="#231">231</a>, <a href="#254">254</a>&ndash;6.<br>
Nederlant, I, <a href="#311">311</a>&ndash;2.<br>
Neidhart von Reuental, I, <a href="#555">555</a>, <a href="#571">571</a>.<br>
<i>Nibelungen-lied</i> (Dietsche vertaling), I, <a href="#45">45</a>.<br>
Noydekijn, I, <a href="#187">187</a>.<br>
&#8222;<i>Nu zijt wellecome</i>", I, <a href="#223">223</a>.

<h3>O.</h3>

<p><i>Octaviaan</i>, I, <a href="#112">112</a>.<br>
<i>Ogier</i>, I, <a href="#338">338 vlgg.</a><br>
<i>Oranje (Willem van)</i>, I, <a href="#90">90</a>, <a href="#92">92</a>, <a href="#97">97</a>.<br>
Otto van Orleien, I, <a href="#519">519</a>.

<h3>P.</h3>

<p><i>Partonopeüs en Melior</i>, I, <a href="#111">111</a>&ndash;112, <a href="#115">115</a>&ndash;116, <a href="#118">118</a>.<br>
<i>Passionael</i>, I, <a href="#408">408</a>.<br>
Peter Vreugdegaer, I, <a href="#515">515</a>.<br>
<i>Plaghen (Die X)</i>, I, <a href="#423">423</a>.<br>
<i>Percevael</i>, I, <a href="#109">109</a>, <a href="#113">113</a>.

<h3>R.</h3>

<p><i>Ragisel (Wrake van)</i>, I, <a href="#109">109</a>.<br>
<i>Reinaerde (Van den Vos)</i>, I, <a href="#193">193</a>.<br>
<i>Reinaert II</i>, I, <a href="#440">440</a>&ndash;449.<br>
<i>Ridder metter mouwen</i>, I, <a href="#109">109</a>.<br>
<i>Ridder metten Zwane</i>, I, <a href="#337">337</a>&ndash;9.<br>
<i>Rike der Ghelieven</i>, I, <a href="#382">382 vlgg.</a><br>
<i>Rinclus</i>, I, <a href="#139">139</a>&ndash;141.<br>
<i>Roelants-lied</i>, I, <a href="#89">89</a>, <a href="#90">90</a>, <a href="#92">92</a>, <a href="#97">97</a>.<a name="576"></a><br>
<i>Rogiere (Disputacie van&mdash;ende van Janne)</i>, I, <a href="#435">435</a>.<br>
<i>Roos (Roman van de)</i>, I, <a href="#299">299</a>.<br>
Ruusbroec, I, <a href="#371">371</a>, <a href="#379">379</a>.<br>
<i>Rijmbijbel</i> (Maerlant's), I, <a href="#231">231</a>, <a href="#243">243</a>.

<h3>S.</h3>

<p><i>Scivias</i>, I, <a href="#143">143</a>.<br>
<i>Seghelijn van Jerusalem</i>, I, <a href="#338">338 vlgg.</a><br>
<i>Seneka leren</i>, I, <a href="#436">436</a>.<br>
<i>Sermoenen (Limburgsche)</i>, I, <a href="#371">371</a>.<br>
<i>Sinte Servatius' Legende</i>, I, <a href="#36">36</a>.<br>
Snelryem de spreker, I, <a href="#515">515</a>.<br>
<i>Sobrietate (De)</i>, I, <a href="#18">18</a>.<br>
<i>Spaengen (Olivier van)</i>, I, <a href="#318">318</a>, noot 5.<br>
<i>Spieghel Historiael</i>, I, <a href="#231">231</a>, <a href="#255">255</a>&ndash;6.<br>
<i>Spiegel (der Leken)</i>, I, <a href="#427">427</a>.<br>
<i>Spieghel der ewigher Salicheit</i>, I, <a href="#382">382 vlgg.</a><br>
<i>Spiegel der Zonden</i>, I, <a href="#334">334</a>, <a href="#423">423 vlgg.</a><br>
<i>Sproken</i>, I, <a href="#456">456 vlgg.</a><br>
Stoke (Melis), I, <a href="#307">307</a>&ndash;310, <a href="#317">317</a>.<br>
Suso, I, <a href="#369">369</a>.

<h3>T.</h3>

<p><i>Tabernacule (Van den gheestelijken)</i>, I, <a href="#382">382 vlgg.</a><br>
Tauler, I, <a href="#371">371</a>.<br>
<i>Oude Testament (Eerste vertaling van het)</i>, I, <a href="#408">408</a>.<br>
<i>Teestye</i> (Jans), I, <a href="#325">325</a>&ndash;327, <a href="#429">429</a>.<br>
<i>Theophilus (Van)</i>, I, <a href="#353">353 vlgg.</a>; <a href="#361">361</a>.<br>
Thomas van Cantimpré, I, <a href="#149">149</a>.<br>
<i>Tondalus (Visioen van)</i>, I, <a href="#361">361</a>.<br>
<i>Torec</i>, I, <a href="#230">230</a>, <a href="#238">238</a>&ndash;239.<br>
<i>Tractaet van seven sloten</i>, I, <a href="#382">382 vlgg.</a><br>
<i>Trappen (Van Seven)</i>, I, <a href="#382">382 vlgg.</a><br>
<i>Tristan en Isolde</i>, I, <a href="#112">112</a>.<br>
<i>Troyen</i>, I, <a href="#105">105</a>, <a href="#230">230</a>, <a href="#235">235</a>&ndash;236, <a href="#240">240</a>.

<h3>U.</h3>

<p>Willem Utenhove, I, <a href="#186">186</a>.

<h3>V.</h3>

<p><i>Vaghevier (Van S. Patricius')</i>, I, <a href="#351">351</a>&ndash;2.<br>
<i>Valentijn en Nameloos</i>, I, <a href="#338">338 vlgg.</a><br>
Heinric van Veldeke, I, <a href="#34">34</a>.<br>
Veldeke's <i>Minneliederen</i>, I, <a href="#41">41</a>.<br>
Velthem (Lodewijk van), I, <a href="#305">305</a>&ndash;6.<br>
<i>Vergy (Borchgravinne van)</i>, I, <a href="#337">337</a>&ndash;9, <a href="#344">344</a>.<br>
<i>Versus de hirundine</i>, I, <a href="#18">18</a>.<br>
<i>Vingherlinc</i>, I, <a href="#382">382 vlgg.</a><br>
<i>Vitae patrum</i>, I, <a href="#362">362</a>.<br>
<i>Vroeden (Van den VII ... binnen Rome)</i> (gedicht), I, <a href="#190">190</a>.<br>
<i>Vrouden (Van den vijf)</i>, I, <a href="#245">245 vlgg.</a>

<h3>W.</h3>

<p><i>Walewein</i>, I, <a href="#119">119</a>&ndash;121.<br>
<i>Walewein-boek,</i> I, <a href="#109">109</a>.<br>
<i>Boek der Waarheid</i> (Suso), I, <a href="#369">369</a>.<br>
<i>Waerheit (Boec vander hoechster)</i>, I, <a href="#382">382 vlgg.</a><br>
<i>Waerneer (Van sente)</i>, I, <a href="#137">137</a>&ndash;138.<br>
Willem van Afflighem, I, <a href="#150">150</a>.<br>
<i>Wraken (Boec van der)</i>, I, <a href="#422">422</a>, <a href="#451">451</a>.<br>
<i>Wrake (Van onses Heren)</i>, I, <a href="#139">139</a>.<br>
<i>Wisselau (Van den bere)</i>, I, <a href="#48">48</a>.<br>
<i>Woeringen (Slag bij)</i>, I, <a href="#303">303</a>.<br>
<i>Wonden (Van ons Heren)</i>, I, <a href="#245">245 vlgg.</a><br>
<i>Wychliederen</i>, I, <a href="#223">223</a>&ndash;224.

<h3>Y.</h3>

<p><i>Yeesten (Brabantsche)</i>, I, <a href="#427">427</a>.<br>
<i>Ysengrimus</i>, I, <a href="#24">24</a>.<br>
<i>Ystoriën (Der&mdash;Bloeme)</i>, I, <a href="#349">349</a>.

<h3>Z.</h3>

<p><i>Zalichede (Leeringhe der)</i>, I, <a href="#437">437 vlgg.</a><br>
<i>Zeden (Bouc van)</i>, I, <a href="#436">436</a>.<br>
<i>Zeden (Van)</i>, I, <a href="#436">436</a>.<br>
<i>Zwaanridder-sage</i>, I, <a href="#11">11</a>.<a name="577"></a>

</body>
</html>
